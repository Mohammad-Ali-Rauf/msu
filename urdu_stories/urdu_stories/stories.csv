Title,Urdu Story
Maan ki Khushi aur Bahu ki Qurbani,شانو کی ماں ایک غریب بیوہ تھی۔ اس کے اور بھی بچے تھے، جن کا پیٹ بھرنے کو وہ دن بھر محنت مزدوری کرتی تھی۔ شانو چونکہ ہمارے گھر کا کام کاج کر دیا کرتی تھی، تبھی اماں ان کے گھر کھانا وغیرہ بھجوا دیا کرتی تھیں۔ اس کے علاوہ کپڑوں لتوں سے بھی مدد بہم پہنچاتی تھیں۔ اسی سبب سے شانو کی ماں نے بیٹی کو ہمارے حوالے کر رکھا تھا۔ان دنوں میرے بڑے بھائی شرجیل سیکنڈ ایئر کے طالب علم تھے۔ ان پر جانے کیا بھوت سوار ہوا کہ وہ اس لڑکی کو بہانے بہانے تنگ کرنے لگے۔ میں ان سے چار سال چھوٹی تھی، کچھ نہ کہہ سکتی تھی، مگر بھائی کی حرکتیں مجھے ایک آنکھ نہ بھاتی تھیں۔ ہونی ہو کر رہتی ہے، اور کسی کی بدنیتی چھپی نہیں رہتی۔ یہ بات سارے گھر کو معلوم ہو گئی، محلے تک پہنچی اور چہ میگوئیاں ہونے لگیں۔ عورتیں شانو کی ماں کو لعنت ملامت کرنے لگیں۔ تنگ آ کر اس نے بیٹی کا گھر سے نکلنا بند کر دیا۔اماں اس کارن پریشان تھیں کہ سارے گھر کا کام شانو کرتی تھی، اب ان پر بوجھ آپڑا تھا، اور شرجیل بھائی اس پابندی سے یوں چکرا گئے کہ گھر میں جو ایک دِل لگی کا سامان تھا، وہ نہ رہا۔ تاہم کچھ سیانوں نے شکر کیا کہ شانو کی ماں نے عقل مندی سے کام لیا، جو بیٹی کو گھر بٹھا لیا ہے۔ لیکن بھائی نے پھر بھی لڑکی کا پیچھا نہ چھوڑا اور بچوں کے ہاتھ خط لکھ لکھ کر شانو کو بھجوانے لگے۔ کبھی چھت پر آنے کو کہتے، اور بہت سی چیزیں اس وقت اس کو بھجواتے جب اس کی ماں گھر پر نہ ہوتی۔شانو ناسمجھ تھی۔ شرجیل بھیا کی دھمکیوں میں آ جاتی اور ڈر کر ان کا کہا مان لیتی۔ کبھی وہ چھت پر آ جاتی، کبھی باڑے میں آ کر بیٹھ جاتی۔ یوں یہ برائی اپنی انتہا کو پہنچی، تو شانو کی ماں ایک دن گھبرا کر ہماری ماں کے پاس آئی اور کہنے لگی کہ اب تم ہی بتاؤ، میری بیٹی سے کون شادی کرے گا، تمہارا شرجیل قصوروار ہے، اب تم میری بیٹی کی شادی اپنے بیٹے سے کر دو۔یہ بات سُن کر میری ماں آگ بگولا ہو گئیں۔ اس بیوہ کو بے نقط سنا دیں اور ایسے کلمات منہ سے نکالے کہ وہ غریب دم بخود رہ گئی۔ وہ بیچاری تو محلے والوں کے خوف سے بیٹی کو لے کر نجانے کہاں چلی گئی۔ جاتے جاتے البتہ بددعا دے گئی کہ خدا کرے تمہارا بیٹا بھی سہرے کی خوشیاں نہ دیکھ سکے۔اماں نے کہا تھا کہ ہمارے ٹکڑوں پر پلی ہے اور اب ہماری برابری کرنے کو آ گئی ہے۔ شانو کی ماں کو غریب جان کر اماں ایسا بول تو گئیں، مگر یہ بھول گئیں کہ خدا کی لاٹھی بے آواز ہوتی ہے۔ وقت گزرتے دیر نہیں لگتی۔ شرجیل بھائی نے گریجویشن مکمل کر لی، ملازمت بھی اچھی مل گئی، تبھی میری ماں کو بیٹے کے سر پر سہرا سجانے کی سوجھی۔ ان دنوں پاکستان اور بھارت میں رشتہ داروں سے ملنے کو آنا جانا آسان تھا۔ وہاں سے لوگ اپنے لڑکوں کے لیے قریبی رشتہ داروں کی لڑکیاں بھی بیاہ کر لے آتے تھے۔اماں اپنے بھائی علم الدین سے بے حد محبت کرتی تھیں، جو بھارت میں رہتے تھے۔ ان سے ناتا جوڑے رکھنے کو وہ ان کی لڑکی رافعہ سے بیٹے کا عقد چاہتی تھیں۔ لہٰذا اپنی دیرینہ آرزو پوری کرنے کو انہوں نے ماموں کو دہلی خط لکھا۔ ماموں نے جواب دیا کہ بہن، میری بیٹی تمہاری بیٹی ہے، جب چاہو آؤ اور رافعہ کو بہو بنا کر لے جاؤ۔یہ نوید ملتے ہی والدہ نے کسی کو بتائے بغیر پاسپورٹ اور ویزا تیار کرایا اور شرجیل بھائی کو لے کر بھارت چلی گئیں۔ شرجیل بھائی تو سدا کے دل پھینک تھے، جس لڑکی کو دیکھتے دل ہار بیٹھتے۔ رافعہ پڑھی لکھی، سلجھی ہوئی، بات کرنے کا سلیقہ رکھنے والی، اچھے اطوار کی اور خوبصورت بھی تھی۔ عرض، کون کافر ایسے رشتے سے انکار کرتا۔ شرجیل بھائی نے فوراً ہاں کر دی۔ پس وہاں چٹ منگنی پٹ بیاہ والا معاملہ ہوا، اور اماں خیر سے بہو بیٹے کے ساتھ واپس لوٹ آئیں۔رافعہ بھابھی کو پاکستان اچھا لگا، اور وہ ہم سب کو پسند آ گئیں۔ سبھی بھابھی کی قسمت پر رشک کرنے لگے کہ ایسے دل پھینک کو کتنی اچھی بیوی مل گئی۔ سب نے یہی کہا کہ اب دیکھنا، یہ لڑکا سدھر جائے گا۔ اتنی خوبصورت اور سلیقے والی بیوی ملی ہے، مگر بھائی شرجیل نہ سدھرے۔جلد ہی ان کے کرتوت ہماری بھابھی کو معلوم ہو گئے، مگر وہ صبر والی تھیں۔ خاموشی سے برداشت کرتی رہیں، کسی سے گلہ نہ کرتیں۔ میکے والوں کو بھی کبھی کچھ نہ لکھا کہ ماں باپ خواہ مخواہ پریشان رہیں گے۔ کہتیں کہ جو میری قسمت میں تھا، مل گیا، اب زندگی سلیقے سے گزارنی ہے۔شرجیل بھائی کی شادی کو دو برس گزر گئے، مگر انہوں نے غلط قسم کے دوستوں کی صحبت نہ چھوڑی۔ غلط جگہوں پر جانا ان کا معمول بن چکا تھا۔ وہ اکثر رات گئے گھر لوٹتے تھے۔ بھابھی بیچاری گھٹ گھٹ کر رہ جاتیں، منہ سے ایک لفظ نہ کہتیں۔ اماں بھی چپ تماشہ دیکھ رہی تھیں۔ جوان بیٹا ہے، بدنامی سے ڈرتی تھیں۔ایک دن ہم سب بیٹھے تھے کہ کسی نے دروازہ کھٹکھٹایا۔ میرا چھوٹا بھائی یاسر دروازے پر گیا۔ بڑے بھائی کو گھر سے گئے دوسرا دن تھا، ہم سب ان ہی کا انتظار کر رہے تھے۔ آنے والے نے بتایا کہ ایک مغنیہ کے کوٹھے پر شرجیل اپنے دوستوں کے ساتھ گانا سننے گئے تھے۔ کسی بات پر وہاں جھگڑا ہو گیا، وہ زخمی ہو کر اسپتال میں ہیں۔ جلدی چلیے، ان کی حالت نازک ہے۔شرجیل بھائی دو دن اسپتال میں بے ہوش رہے، سر پر شدید چوٹ آئی تھی۔ آخرکار وہ بے ہوشی کی حالت میں ہی انتقال کر گئے، اور وہ رقاصہ بھی جان کی بازی ہار گئی۔ ہمارے گھر میں تو کہرام برپا ہو گیا۔ جب میرے جوان بھائی کی لاش گھر لائی گئی، ہر آنکھ اشک بار تھی۔ رو دھو کر آخر سبھی کو چپ ہو جانا پڑا۔بیچاری رافعہ بھابھی کی حالت غیر تھی۔ ان کا سہاگ اجڑ گیا تھا۔ شوہر کیسا بھی ہو، بیوی ہمیشہ اس کی زندگی کی خواہاں ہوتی ہے۔ بیوگی کا عذاب کم نہیں ہوتا۔بھائی کی وفات کے بعد رافعہ بھابھی گھر میں سبھی کو الگ الگ سی لگنے لگیں۔ اماں کو بھی ان سے ویسی انسیت نہ رہی جیسی پہلے تھی۔ چاہیے تو یہ تھا کہ وہ مرحوم بیٹے کی بیوہ کو گلے سے لگاتیں، تاکہ اس کا غم کچھ ہلکا ہوتا، مگر وہ تو بھابھی کی مخالفت میں بیٹے کا غم بھی بھول گئیں۔ حد سے بڑھ کر بہو سے گریزاں رہنے لگیں۔ کہا کرتی تھیں، اگر جانتی کہ اس لڑکی اور میرے بیٹے کے ستارے ایک دوسرے سے میل نہیں کھاتے، تو کبھی اسے بہو نہ بناتیں۔ایسی باتوں کا بھلا کس کے پاس کیا جواب ہوتا؟ انہیں یہ خبر نہ تھی کہ جس بہو کو وہ منحوس قدم سمجھ رہی ہیں، وہ حاملہ ہے۔ اگر انہیں معلوم ہوتا تو شاید وہ اپنی بھتیجی سے یوں بے رخی نہ برتتیں۔اس سے پہلے کہ وہ رافعہ کو واپس میکے بھیجنے کی کوئی تدبیر کرتیں، بھابھی نے بتایا کہ اماں، میں امید سے ہوں، اور کچھ ماہ بعد آپ کے آنگن میں پوتے یا پوتی کی آمد متوقع ہے۔ اس پر اماں کا دل ٹھہر گیا، اور انہوں نے رافعہ کو گلے سے لگا لیا۔انتظار کے دن گزر گئے، اور بھابھی کے یہاں ایک بیٹے نے جنم لیا۔ ماں نے آگے بڑھ کر نومولود کو بانہوں میں بھرا، کلیجے سے لگا لیا اور کہا کہ یہ تو میرے شرجیل کی ہو بہو تصویر ہے، میرے لختِ جگر کی نشانی، اس کا جانشین ہے۔ منے کا نام رابیل رکھا گیا۔اس کی پیدائش کے بعد گھر کا ماحول ہی بدل گیا۔ ماں، جو پہلے ہمہ وقت افسردہ اور ملول رہا کرتی تھیں، پوتے کو پا کر بہت خوش ہو گئیں۔ وہ ان کی توجہ کا مرکز بن گیا۔ ہر ایک سے کہا کرتی تھیں کہ دیکھو، میرے شرجیل کی روح واپس آ گئی ہے۔وقت کا پہیہ چلتا رہا۔ یاسر نے تعلیم مکمل کر لی، تو اسے ملازمت مل گئی۔ شرجیل کی جگہ اس نے لے لی بلکہ پورے گھر کو ہی سنبھال لیا۔ بھابھی کو بھی اس نے کسی قسم کی مالی پریشانی نہ ہونے دی۔رابیل ڈیڑھ سال کا ہو چکا تھا۔ رافعہ بھابھی نے پورا گھر سنبھال رکھا تھا۔ وہ دن بھر کام کاج میں لگی رہتی تھیں، کہیں آتی جاتیں نہ تھیں۔ اور نہ میری اماں ہی یہ چاہتی تھیں کہ وہ محلے پڑوس میں میل جول رکھیں۔ اس طرح پانچ برس یونہی گزر گئے۔ صبر کی بھی ایک حد ہوتی ہے۔ ایک دن بھابھی نے کہا کہ مجھے اپنے والدین سے ملنا ہے، میں انڈیا جانا چاہتی ہوں۔ جب سے شادی ہو کر آئی تھیں، وہ ایک بار بھی میکے نہیں گئی تھیں۔ ان کے دل پر ماں باپ اور بہن بھائیوں کی یاد شدت سے طاری ہونے لگی تھی۔ماں نے جب بہو کی آرزو سنی تو سر پکڑ کر بیٹھ گئیں۔ کہنے لگیں، اگر تم میکے جا کر واپس نہ آئیں تو میں کیا کروں گی؟ پوتے کے بغیر کیسے جیوں گی؟ میں تو ایک پل کو بھی رابیل کے بغیر نہیں رہ سکتی۔ بھابھی ساس کی باتوں سے پریشان ہو گئیں۔ میں دیکھ رہی تھی ان کی بے بسی کو، اور ادھر اماں کو بھی  کس قدر ناانصاف واقع ہوئی تھیں۔ انہیں صرف پوتے کی جدائی کا دکھ تھا، یہ احساس تک نہ تھا کہ بیچاری رافعہ جو اتنے برسوں سے اپنوں سے جدا ہے، اس کے دل پر کیا بیتتی ہو گی۔یاسر اور مجھ سے بھابھی کی حالت دیکھی نہ گئی۔ ہم دونوں نے کہا، بھابھی، آپ ضرور انڈیا جائیں گی۔ ہم دیکھتے ہیں، کون آپ کو روکتا ہے۔ یاسر بھائی نے بھی کہا، بھابھی، میں خود آپ کو آپ کے میکے لے کر جاؤں گا۔بھابھی تو خوش ہو گئیں، جیسے مردہ تن میں جان پڑ گئی ہو۔ لیکن اماں منہ لپیٹ کر لیٹ گئیں۔ سارا دن بڑبڑاتی رہیں، یاسر سے بات کرنا چھوڑ دیا۔ ہر آنے جانے والے سے ہمارے بارے میں جانے کیا کیا کہتیں۔ یہاں تک کہ کہہ دیا کہ اگر میرا بس چلے تو پوتے کی خاطر یاسر سے رافعہ کا عقدِ ثانی کرا دوں، مگر رابیل کی جدائی مجھ سے برداشت نہیں ہوگی۔یہ بات بھابھی نے بھی سن لی۔ ان کے دل پر کیا گزری ہو گی، یہ سوچ کر ہی آنکھیں بھر آتی ہیں۔ وہ تو دیور کو چھوٹے بھیا کہتی تھیں، اور یاسر بھی انہیں بڑے بھائی کی امانت سمجھتا تھا۔ وہ کیسے ایسی بات کا تصور بھی کر سکتا تھا؟ ہمارے لیے تو رافعہ آج بھی اتنی ہی محترم تھیں جتنی بھائی شرجیل کی زندگی میں تھیں۔یہ بات اگر صرف گھر تک محدود رہتی، تو شاید برداشت ہو جاتی۔ مگر جب یاسر نے اپنے اور بھابھی کے پاسپورٹ بنوائے اور ویزے بھی لگوا لیے، تو اماں نے طوفان کھڑا کر دیا۔ انہوں نے رشتہ داروں اور محلے والوں سے کہنا شروع کر دیا کہ یاسر اور رافعہ اس لیے انڈیا جا رہے ہیں کہ وہاں جا کر نکاح کر لیں گے۔یہ الزام گولی کی طرح دل میں لگا۔ پہلے تو میں اور یاسر روئے، بھابھی بھی دل برداشتہ ہو گئیں۔ اچانک میرے دل میں ایک خیال آیا شاید اماں ٹھیک ہی کہتی ہیں۔ اگر رافعہ اس گھر کی عزت ہیں، تو کیوں نہ اس گھر کی عزت بن کر ہی رہیں؟ ورنہ وہ جب چاہیں، رابیل کو لے کر چلی جائیں گی۔ ہم کیسے روک سکیں گے؟ ہم کو رابیل کی جدائی تو بہرحال برداشت کرنا ہوگی۔بھابھی نے بھی صاف کہہ دیا کہ اگر ایک بار اپنے والدین کے پاس انڈیا چلی گئی، تو پھر کبھی واپس نہیں آؤں گی۔ جب شوہر ہی نہیں رہا، تو مجھ پر اس گھر میں عمر بھر رہنے کی پابندی کیوں؟تب ہم نے سوچا، کیوں نہ کوئی ایسا حل تلاش کریں جس سے بھابھی بھی بس جائیں، اور رابیل بھی ہم سے جدا نہ ہو۔ لیکن یہ سب سوچنے تک محدود تھا۔ حقیقت میں بھابھی سے یہ بات کہنا ہمارے بس کی بات نہ تھی۔ماں، جیسی بھی ہو، آخر ماں ہوتی ہے۔ کوئی بیٹا یہ نہیں چاہتا کہ ماں کو دُکھی دیکھے۔ یاسر بھی یہی چاہتا تھا کہ اس کا لاڈلا پوتا ماں سے جدا نہ ہو۔ مگر ہم اُسے اس کی ماں سے بھی جدا نہیں کر سکتے تھے۔بہرحال، وہ دن بھی آیا، جب بھابھی اپنے بیٹے کے ساتھ، یاسر کے ہمراہ انڈیا روانہ ہو رہی تھیں۔ پوتے کو گلے سے لپٹا کر اماں کی حالت ایسی ہو گئی جیسے جان نکل رہی ہو۔ وہ اسے بار بار چومتی رہیں۔ میں وہ منظر دیکھ نہیں پائی۔ تبھی دل میں ایک خواہش جاگی، کاش رافعہ دوبارہ ہماری بھابھی بننے کو تیار ہو جائے۔ یاسر سے نکاح کر لے۔ ہمارا گھر پھر سے ہرا بھرا ہو جائے۔ رافعہ ابھی جوان تھی، خوبصورت تھی، ایک بچے کی ماں تھی۔ کیا ساری عمر وہ بیوگی اور تنہائی میں گزار دے گی؟ تبھی میں نے ایک خط ماموں علم الدین کے نام لکھا اور یاسر کے حوالے کیا کہ یہ امی کی طرف سے ہے، انہیں دے دینا۔ اس خط میں میں نے التجا کی تھی کہ ایک بار پھر ہمیں موقع دیں، اور رافعہ کے لیے یاسر کا رشتہ قبول کر لیں، تاکہ رابیل ہم سے جدا نہ ہو۔یہ بات بھابھی سے کہنا میرے بس کی بات نہ تھی، مگر مجھے امید تھی کہ ماموں اپنی بیٹی کو سمجھا لیں گے۔ آخر ان کے لیے بھی یہ مسئلہ آسان نہ تھا کہ بیٹی کی دوبارہ شادی کریں یا اسے ہمیشہ بیوگی میں رکھیں۔یاسر سے بھی میں نے التجا کی کہ بھیا، امی اور رابیل کی خاطر ماموں کے قدموں میں بیٹھ جانا، اور رافعہ کو بھی نرمی سے سمجھانے کی کوشش کرنا۔ وہ خاموش ہو گیا، کچھ نہ بولا۔ہم نے بھابھی کو گلے لگا کر رخصت کیا۔ امی اور میں خوب روئے، مگر اس وقت کوئی بات نہیں کی۔ سوچا، بھابھی وہاں جا کر سکون میں رہیں گی، تبھی کچھ نیا سوچ سکیں گی۔چار دن تو مہمان داری میں گزر گئے۔ چوتھے دن یاسر نے وہ خط ماموں کے حوالے کیا۔ ماموں نے پڑھا، پھر خاموش ہو گئے۔ ممانی نے بھی پڑھا، اور چپ سادھ لی۔ شاید وہ بیٹی سے مشورہ کرنا چاہتے تھے۔ضرور انہوں نے اکیلے میں رافعہ سے بات کی۔ پھر یاسر سے کہا، اگر ہماری بیٹی وہاں خوش ہے، تو ہمیں کوئی اعتراض نہیں۔ مگر اسے سوچنے کے لیے کچھ وقت چاہیے۔رافعہ کو سوچنے کے لیے وقت دیا گیا۔ بالآخر اس نے کہہ دیا کہ دیور سے عقدِ ثانی مجھے قبول نہیں۔ میں خود کو دوسری شادی پر آمادہ ہی نہیں کر پا رہی۔زبردستی تو ہو نہیں سکتی تھی۔ سبھی خاموش ہو گئے۔ یاسر کی واپسی کا وقت آ گیا۔ اس نے بوجھل دل کے ساتھ سب کو خدا حافظ کہا، اور رابیل کو آخری بار گلے سے لگا لیا۔بچے کو تبھی احساس ہو گیا کہ اس کا چچا اسے چھوڑ کر جا رہا ہے۔ وہ چیخیں مار مار کر رونے لگا اور یاسر کی گردن سے لپٹ گیا۔ اسے جدا کرنا مشکل ہو گیا۔ وہ چلا رہا تھامما مجھے چاچا کے ساتھ دادی کے پاس جانا ہے مما تم بھی ہمارے ساتھ چلو گھر واپس چلوبچے کی چیخ و پکار نے سب کو سکتے میں ڈال دیا۔ رافعہ بھی بے بس ہو گئی۔ یوں یاسر کا جانا ملتوی ہو گیا۔رافعہ کو کہنا پڑا یاسر، کچھ دن ٹھہرو، ہم بھی ساتھ چلتے ہیں۔ رابیل یہاں نہیں رہنے والا۔ یہ مجھے پریشان کرے گا۔ یہ جہاں پیدا ہوا ہے، وہیں رہے گا۔ اور اس کے بغیر میں بھی نہیں رہ سکتی۔ اب وہی میرا گھر ہے، وہیں جانا ہوگا۔ اسی ہفتہ کے اندر رافعہ کا نکاح یا سر سے کر دیا گیا اور یہ تینوں ایک نئے رشتے میں بندھ کر گھر کو لوٹ آئے۔ اماں کو بتایا تو وہ شرجیل بھائی کو یاد کر کے روئیں اور رابیل کو دل سے لگا کر خوش بھی ہو گئیں۔ یاسر الگ سوچ رہا تھا کہ یہ قدم اس نے اپنی خوشی سے نہیں صرف اور صرف ماں کی خوشی کے لئے اٹھایا تھا، جیسا کہ بھابھی رافعہ نے اپنے بیٹے کو خوش دیکھنے کے لئے قربانی دی تھی۔ شاید مشرقی مائیں ایسی ہی ہوتی ہیں کہ اولاد کے لئے اپنا سب کچھ قربان کر دیتی ہیں۔ بہر حال، آج اماں اس دنیا میں نہیں ہیں، مگر ان کی دعاؤں سے ہم سب بہت خوش اور مطمئن زندگی گزار رہے ہیں۔ رافعہ پہلے سے زیادہ خوش ہے کیونکہ یاسر بھائی میں کوئی بری عادت نہیں ہے۔ ان کی منزل تو ان کا گھر ہے۔ ان کو نہ راتیں گھر سے باہر گزارنے کا شوق ہے اور نہ غلط جگہوں پر جانے کی عادت
Masoom Chahat Ka Khooni Anjam,ابو کا یہی ارادہ تھا کہ وہ میرا رشتہ وصی سے کریں گے۔ یہ بات بچپن سے ہی میرے کانوں میں پڑتی آ رہی تھی۔ اسی لیے جب ہوش سنبھالا، تو دل میں وصی کے خیال کو بسا لیا۔قسمت کی ستم ظریفی کہ انہی دنوں، جب میری منگنی کی رسم کے لیے وصی کے والدین ہمارے گھر آنے والے تھے، امی ایک حادثے میں جاں بحق ہو گئیں۔ وہ منگنی کے سلسلے میں کچھ خریداری کے لیے بازار گئی تھیں۔ واپسی پر جس راستے سے آ رہی تھیں، ایک تیز رفتار بس نے اُن کے رکشے کو ٹکر ماری، رکشہ تو چُور ہوا ہی، میری ماں بھی راہیِ ملکِ عدم ہو گئیں۔میں والدین کی اکلوتی بیٹی تھی، اور پل بھر بھی ان سے جدا نہ ہوئی تھی۔ ایسا دن بھی دیکھنا پڑے گا، کبھی سوچا نہ تھا۔ والد بے چارے بھونچکا رہ گئے کہ گھر کی ویرانی کا ماتم کریں یا بیٹی کی دیکھ بھال کریں۔ ان کی ملازمت ایسی تھی کہ اکثر دوسرے شہر تبادلہ ہو جاتا، اور تین چار ماہ کے لیے گھر سے دور رہنا پڑتا۔ ان دنوں کبھی خالہ، کبھی نانی امی ہمارے پاس آ کر رہتیں۔ والد کی یہی مجبوری تھی، اسی لیے انہوں نے میری خاطر دوبارہ گھر بسا لیا۔ نئی ماں آ گئی۔ جیسی بھی تھیں، ان کے آنے سے میں تنہا تو نہ رہی۔ان دنوں میں میٹرک کے امتحانات دے رہی تھی۔ والد نے دوسری شادی کی، اور مجھے سوتیلی ماں کے سپرد کر دیا۔ یہ کہہ کر کہ یہ میری امانت ہے، اور تھوڑے ہی عرصے کی مہمان ہے۔ اس کا بہت خیال رکھنا۔ میں تمہاری سب کوتاہیاں برداشت کر لوں گا، مگر فلزا کی دل آزاری برداشت نہیں کروں گا۔والد کی یہ تنبیہ سوتیلی ماں نے دل پر لکھ لی۔ بظاہر تو وہ میرے ساتھ اچھے انداز میں پیش آتیں، مگر درپردہ یہ چاہتی تھیں کہ گھر کے سارے کاموں کا بوجھ مجھ پر ڈال دیا جائے۔ اسکول سے آ کر تھوڑا آرام کرتی تو فوراً کسی نہ کسی کام پر لگا دیتیں۔ اس معاملے میں والد بھی خاموش رہتے۔ وہ چاہتے تھے کہ میں گھریلو کام کاج سیکھ لوں، کیونکہ آنے والے دنوں میں یہی ہنر سسرال میں کام آئے گا، جبکہ میری سگی ماں تو مجھے کبھی کسی کام کو ہاتھ نہ لگانے دیتی تھیں۔یہ ماں بظاہر حسنِ سلوک میں بہتر تھیں، مگر ان کو میری اور خاص طور پر وصی کی بالکل پسند نہیں تھی۔ بہت جلد انہوں نے وصی اور اس کی ماں سے تعلقات خراب کر لیے، جس پر چچا نے ان سے تلخ لہجے میں بات کی۔ مگر ابا تو اپنی نویلی دلہن کے سحر میں آ چکے تھے، سو بھائیوں میں ناچاقی ہو گئی۔ دونوں نے آپس میں بات چیت بند کر دی۔ اس طرح وصی کو بھی قدسیہ اماں میری سوتیلی ماں نے ہمارے گھر آنے سے روک دیا۔میں کبھی سوچ بھی نہیں سکتی تھی کہ ایسا دن بھی آئے گا جب ہم ایک دوسرے کی ایک جھلک کو ترس جائیں گے۔ امی زندہ تھیں تو روز وصی کا ہمارے گھر آنا معمول تھا۔ وہ خاص طور پر اس کے لیے کھانا بناتیں، بہت پیار کرتی تھیں۔ ان کا کوئی بیٹا نہیں تھا، سو وصی کو ہی بیٹا جانتی تھیں۔ بچپن سے ہی وصی اور میری ماں کی گاڑھی چھنتی تھی۔لیکن ابا کی نئی بیوی نے نہ صرف وصی اور اس کی ماں کو ذہنی طور پر قبول نہ کیا، بلکہ ان کا ہمارے گھر آنا بھی نحوست سمجھنے لگیں۔ بالآخر ایسی خلیج پیدا ہوئی کہ ہمارا ناتہ ہی ٹوٹ گیا۔میں اور وصی چند دن بہت پریشان رہے، پھر ہم نے ان رکاوٹوں کو دور کرنے کا طریقہ سوچنا شروع کیا۔ میں نے کالج میں داخلہ لے لیا تھا۔ اب ہم دونوں اپنے اپنے کالج سے چھٹی کرتے اور باہر ملاقات کر لیتے۔ اس کے سوا ہمارے پاس کوئی اور راستہ نہ تھا۔یہ بات کالج کی پرنسپل کو معلوم ہو گئی۔ انہوں نے ماں کو بلا کر میری شکایت کر دی۔ چھوٹے شہروں میں بات جلدی پھیلتی ہے، اور عزت کا مسئلہ سنگین صورت اختیار کر لیتا ہے۔ سوتیلی ماں نے یہ بات والد کو بتائی، تو انہیں بہت ہتک محسوس ہوئی، اور انہوں نے مجھے کالج سے اٹھا لیا۔ حالانکہ میں نے بہت منت سماجت کے بعد ہی کالج میں داخلہ لیا تھا۔ کالج چھوٹ جانے کا مجھے بہت قلق ہوا۔ لیکن اس سے زیادہ دکھ اس بات کا تھا کہ وصی سے ملاقات کا راستہ بند ہو گیا تھا۔بتاتی چلوں کہ ہمارا اور چچا کا گھر ساتھ ساتھ تھا۔ وصی اکثر اپنے گھر کی چھت پر آ کر کھڑا رہتا کہ میں آنگن میں نکلوں تو مجھے دیکھ سکے، لیکن ماں کی مجھ پر سخت نگاہ رہتی۔ وہ مجھے اکیلے چھت پر بھی جانے نہ دیتی تھیں۔ ان کی سختی کے باعث وصی کو اپنی تائی میری سوتیلی ماں سے نفرت ہو گئی، اور میں بھی قدسیہ اماں کو ناپسند کرنے لگی۔ایک دن قدسیہ اماں کی خالہ فوت ہو گئیں، اور انہیں اچانک ہی گھر سے جانا پڑا۔ تب وصی کو مجھ سے بات کرنے کا موقع ملا۔ اس نے کہاتم ہمت کرو، ورنہ یہ عورت ہمیں ہمیشہ کے لیے ایک دوسرے سے جدا کر دے گی۔میں نے کہا میں کیا ہمت کروں؟ کیا کر سکتی ہوں آخر؟ جبکہ ان لوگوں نے ابو کو بھی اپنے حق میں کر لیا ہے۔دراصل، یہ میری شادی اپنے پہلے شوہر کے بیٹے انعام سے کروانا چاہتی ہیں، جو اپنے دادا دادی کے ساتھ رہتا ہے۔ ان کو ابو کے مکان اور جائیداد کا لالچ ہے، جس کی میں واحد وارث ہوں۔ اسی وجہ سے انہوں نے وصی سے جان بوجھ کر بگاڑ پیدا کیا ہے۔یہ بات سن کر وصی کو اور بھی غصہ آیا۔ کہنے لگا کہ جب تایا شہر سے باہر کی ڈیوٹی پر ہوں، تم چھت پر آ کر مجھ سے ملو۔ قدسیہ اماں کو نیند کی گولی کھلا دینا، ہم دونوں مل کر سوچتے ہیں اور اس سانپ کو اپنے درمیان سے ہٹانے کی کوئی ترکیب کرتے ہیں۔ میں نے سمجھا کہ اس کی بات کا مطلب یہ ہے کہ ہم کوئی تدبیر کر کے اپنے باپوں کو صلح پر راضی کریں گے۔اب جب ابا ڈیوٹی پر رات کو گھر سے باہر ہوتے، میں سوتیلی ماں کو گہری نیند میں چھوڑ کر آدھی رات کو چھت پر چلی جاتی۔ اس طرح میری اور وصی کی کئی ملاقاتیں ہوئیں۔ ہمارے گھروں میں ایک ہی عورت کام کرتی تھی جس کا نام زلیخا مائی تھا۔ وصی نے اسے روپے پیسے سے رام کر کے مجھے اور خود کو آپس میں جوڑنے والا پیامبر بنا لیا تھا۔ جب کچھ کہنا ہوتا، وہ پرچے پر لکھ کر زلیخا مائی کو دے دیتا، جو ہمارے گھر برتن دھونے آتی۔ وہ پرچہ چپکے سے مجھے تھما دیتی۔ یوں ہمارا رابطہ قائم تھا۔ان دنوں موبائل فون تو کیا، ہمارے شہر میں عام ٹیلیفون کا نظام بھی صرف ڈاک خانے یا چند اہم مقامات تک محدود تھا۔ ایک رات اماں کی آنکھ کھل گئی۔ آدھی رات کو جب بستر پر مجھے نہ پایا، تو وہ مجھے گھر میں تلاش کرنے لگیں۔ ان کے قدموں کی آہٹ نے ہمیں چوکنا کر دیا۔ وہ دبے قدموں زینے پر پہنچیں اور جب وہ غسل خانے میں مجھے تلاش کر رہی تھیں، میں چپکے سے نیچے اتر کر اس کمرے میں چلی گئی جہاں ابا اپنا دفتری سامان رکھتے تھے، اور وہاں صوفے پر لیٹ گئی۔ماں کو جب کہیں بھی میں نہ ملی، تو انہوں نے مجھے پکارا۔ وہ چھت پر بھی جا چکی تھیں۔ انہیں یہ خیال نہ آیا کہ میں آدھی رات کو ابا کے دفتری کمرے میں جا کر لیٹ سکتی ہوں، کیونکہ دن میں بھی اس کمرے میں ابا کے سوا کوئی نہ جاتا تھا۔ماں کی مسلسل پکار پر میں نے اس کمرے سے آواز دی کہ میں یہاں ہوں، آپ کیوں اس طرح پکار رہی ہیں؟ وہ اندر آئیں، بتی جلائی اور بولیں کہ تم یہاں کیوں پڑی ہو؟ اس کمرے میں تمہارا کیا کام؟ کیا یہ جگہ سونے کی ہے؟ ہر طرف تو کاغذ اور فائلیں بکھری ہوئی ہیں۔ آخر اس وقت یہاں آ کر لیٹنے کی کیا سمجھ آئی تمہیں؟روہانسی ہو کر میں نے کہا کہ اماں، آپ کو معلوم ہے کہ مچھر مجھے بہت کاٹتے ہیں، اور آپ روزانہ کمروں کی کھڑکیاں تازہ ہوا کے لیے کھول دیتی ہیں مگر شام کو انہیں بند کرنا بھول جاتی ہیں، تو کمرے میں مچھر بھر جاتے ہیں۔ ساری رات نیند نہیں آتی، کروٹیں بدلتی رہتی ہوں، کھجاتی رہتی ہوں، بہت تکلیف ہوتی ہے۔ جانے آپ کو کیسے نیند آ جاتی ہے۔ اگر پنکھا چلا لیتیں تو مچھر نہ کاٹتے۔ آپ کو ہی تو پنکھے سے سردی لگتی ہے۔انہوں نے کہا کہ اچھا، آئندہ ادھر مت سونا۔ چلو، اب اٹھو اس اجاڑ کمرے سے اور میرے کمرے میں آ کر سو جاؤ۔ میں پنکھا چلا دیتی ہوں اور خود چادر لپیٹ لوں گی، تم بھی چادر اوڑھ لینا۔میں بڑبڑاتی ہوئی ان کے پیچھے ہو لی۔ وہ بولیں کہ آج تو میرے کمرے میں سو جاؤ، کل اپنے کمرے میں سونا اور کمرہ بند رکھنا۔ تم کو اگر تازہ ہوا نہ ملے تو نہ سہی، اجاڑ کمروں میں سونے سے جن بھوت غالب آ جاتے ہیں۔ انہوں نے مجھے اپنے تئیں ڈرایا، مگر میں جانتی تھی کہ وہ مجھ پر مشکوک ہو چکی ہیں اور اب وصی کی وجہ سے پہرہ دینے لگی ہیں۔جب میری دوبارہ وصی سے چھت پر ملاقات ہوئی، میں نے اسے بتایا کہ اماں پر اب نیند کی گولی بھی اثر نہیں کرتی۔ وہ بہت چوکنی ہو گئی ہیں، ہوشیار نیند سوتی ہیں۔ یہ ہماری آخری ملاقات سمجھو۔ آج کے بعد رات کو چھت پر آ کر تم سے ملنا ممکن نہیں۔یہ بات سن کر وہ بہت پریشان ہو گیا۔ کہنے لگا کہ یہ عورت تو واقعی ہمارے درمیان ایک ایسی دیوار بن چکی ہے جو کبھی گرنے والی نہیں۔ اب اس کا کوئی نہ کوئی حل سوچنا پڑے گا۔ میں سمجھ گئی کہ وہ میری سوتیلی ماں سے شدید نفرت کے عالم میں سوچ رہا ہے۔ اس کے ذہن میں یہ خدشہ بھی میں نے ہی ڈالا تھا کہ ماں میری شادی اپنے بھتیجے انعام سے کروانے والی ہیں۔ حالانکہ حقیقت یہ تھی کہ انعام تو کبھی کبھار ہی ہماری طرف آتا تھا، وہ بھی والد کی اجازت سے۔ اصل قصہ یہ تھا کہ جب قدسیہ اماں بیوہ ہوئیں، وہ ایک بیٹے اور ایک بیٹی کی ماں تھیں۔ ان کے بھائیوں نے ان کے بچے اپنے مرحوم بہنوئی کے والدین کے حوالے کر دیے اور بہن کو اپنے ساتھ گھر لے آئے۔ کچھ عرصے بعد جب میری سگی ماں کا انتقال ہو گیا، تو ان کی شادی میرے والد سے کر دی گئی۔ شادی کے وقت انہوں نے شرط رکھی تھی کہ ان کو اپنے بچوں سے ملنے کی اجازت ہوگی۔ چنانچہ وہ اپنی بیٹی سے ملنے بھائی کے گھر جاتیں، اور بیٹا یعنی انعام کبھی کبھار ان سے ملنے ہمارے گھر آتا۔جب وہ آتا، تو میں اس کے سامنے بھی نہ جاتی، کیونکہ یہ ابا کا حکم تھا۔قدسیہ اماں کی سختی اور وصی سے ملنے پر پابندی کے باعث میرے ذہن نے خود ہی یہ کہانی گڑھ لی کہ وہ شاید مکان کی خاطر میری شادی انعام سے کروانا چاہتی ہیں۔ یہ خودساختہ خیال میں نے وصی کے گوش گزار کر دیا، اور اس نے اسے سچ مان لیا۔جس رات اماں نے مجھے بستر پر نہ پا کر پورے گھر میں تلاش کیا، اس کے بعد میں صرف ایک بار ہی وصی سے رات کو چھت پر ملی۔ پھر کئی دنوں تک ہم نہ ملے۔ میں خاموش ہو بیٹھی اور وہ بھی خاموشی کی آگ میں جلتا رہا۔ایک دن اس نے زلیخا مائی کے ہاتھ ایک پرچہ بھجوایا، جس پر لکھا تھا کہ آج رات دو بجے چھت پر آ جانا، تم سے ضروری بات کرنی ہے۔ابا ڈیوٹی پر گئے ہوئے تھے، اور ماں گہری نیند سو رہی تھیں، کیونکہ آج میں نے ان کو نیند کی چار گولیاں دودھ میں ڈال کر دے دی تھیں۔ یہ وصی کی ہدایت تھی۔ میں بھی نہیں چاہتی تھی کہ وہ نیند سے اٹھ جائیں اور مجھے نہ پا کر شور مچائیں۔نیند کی چار گولیاں دینا، گویا بقول وصی، ہمارے مسئلے کا پکا حل تھا۔ اس کا کہنا تھا کہ جو رقیب بن کر ہمیں ملنے نہ دے، اسے گہری نیند سلا دینا چاہیے۔ میں چھت پر آئی تو وہ بولا آج سے تایا کی دوسرے شہر ڈیوٹی ہے۔ تم ایسا کرو کہ بیرونی دروازے کی کنڈی اندر سے کھول دو۔ چھت پر سردی زیادہ ہوتی ہے، آج ہم کمرے میں بیٹھ کر آرام سے بات کریں گے کیونکہ تمہاری اماں قدسیہ اب تو گہری نیند سو رہی ہوں گی۔ ہم صبح تک باتیں کر سکتے ہیں، کسی کا خوف بھی نہیں ہو گا۔ پھر وہ خوشی سے بولا آج میں تمہیں ایک خوشخبری سنانے والا ہوں، میری ترقی ہو گئی ہے اور تنخواہ بھی بڑھ گئی ہے۔اس کی ہدایت کے مطابق میں صحن میں آئی اور بیرونی دروازے کی کنڈی کھول دی۔ وہ ہمارے زینے سے چڑھ کر، اپنے گھر کے دروازے سے ہمارے گھر میں داخل ہو گیا۔وہ دوسرے کمرے میں آ کر آرام سے بیٹھ گیا اور ہم نے بے فکری سے باتیں کیں۔ اس نے مجھے اپنے ہاتھوں سے مٹھائی کھلائی اور صبح اذان سے پہلے واپس چلا گیا۔سردیوں کا آغاز ہو چکا تھا اور چھت پر رات کو سردی بہت زیادہ محسوس ہونے لگی تھی۔ چنانچہ جب ابا کی دو تین ماہ کی ڈیوٹی دوسرے شہر ہوتی، ہم قدسیہ اماں کو نیند کی گولیاں دے کر گہری نیند سلا دیتے اور پھر بے فکری سے کمرے میں ملاقات کرتے۔جب تک اماں چار گولیاں کھا کر گہری نیند سوتی رہیں، ہماری ملاقاتیں یونہی چلتی رہیں۔ لیکن کچھ عرصے بعد گولیوں نے اثر کرنا چھوڑ دیا۔ کیا خبر وہ جعلی تھیں یا اصلی، بہرحال ایک رات چار گولیوں نے بھی اثر نہ کیا۔ وہ آدھی رات کو اٹھ گئیں۔ خیر یہ ہوا کہ ان پر نیند کا غلبہ ابھی باقی تھا۔ وہ غسل خانے گئیں اور پھر دوبارہ اپنے بستر پر آ کر سو گئیں۔ انہوں نے یہ جانچنے کی زحمت نہیں کی کہ میں بستر پر ہوں یا نہیں۔ہم نے ان کو غسل خانے جاتے دیکھ لیا اور دم سادھ کر بیٹھے رہے۔ دل ہی دل میں دعائیں مانگیں کہ یااللہ، آج رنگے ہاتھوں نہ پکڑے جائیں۔ وہ رات خیریت سے گزر گئی۔اماں نے ایک بلی بھی پال رکھی تھی۔ وہ روزانہ اپنے گلاس سے تھوڑا دودھ بلی کی پیالی میں ڈال دیتیں، جس سے وہ بھی گہری نیند سوجاتی، اور اماں بھی۔جس رات ان کی آنکھ کھلی، اس رات انہوں نے خود دودھ نہیں پیا بلکہ صرف بلی کے لیے رکھ دیا۔ لیکن اتفاق سے وہ اس کی پیالی میں دودھ ڈالنا بھی بھول گئیں۔ وہ بستر پر لیٹتے ہی سو گئیں، مگر پھر آدھی رات کو جاگ گئیں۔ تب ہمیں اندازہ ہوا کہ اب چار گولیاں بھی بے اثر ہو چکی ہیں۔اگلی رات میں نے مقدار بڑھا دی۔ وہ دل کی مریضہ تھیں۔ گولیوں کی زیادہ مقدار کا اثر ان کے لیے جان لیوا ثابت ہوا۔ رات کے کسی پہر ان کی حرکتِ قلب بند ہو گئی۔ میرا مقصد ان کی جان لینا ہرگز نہ تھا۔میں تو یہی سمجھتی رہی کہ وہ گہری نیند سو رہی ہیں۔ کیا معلوم تھا کہ وہ ابدی نیند سو چکی ہیں۔ اس رات ہم جاگتے رہے اور صبح میری آنکھ کافی دیر سے کھلی۔ زلیخا مائی نے مجھے جگایا۔ کہنے لگیبی بی، کیا ہوا؟ گیارہ بج رہے ہیں اور آپ دونوں ماں بیٹی دن چڑھے سورہی ہیں۔ میں نے بڑی آپا کو آواز دی، جواب نہ ملا، تو آپ کی طرف آ گئی۔میں ہڑبڑا کر اٹھی اور کہامیں تو تمہاری آواز سے ہی جاگ گئی ہوں، مگر تم گھر میں آئی کیسے؟زلیخا بولیآپ کا بیرونی دروازہ کھلا ہوا تھا۔میں نے چونک کر کہااچھا؟ اماں کو دیکھتی ہوں۔اماں کے کمرے میں گئی۔ وہ تو کب کی سو چکی تھیں۔ میں نے سوچا کہ آج رات کی زیادہ مقدار کی وجہ سے شاید ابھی تک گہری نیند میں ہوں گی۔ میں نے زلیخا سے کہاآج تم کام پر مت آؤ، اماں جاگ گئیں تو ان کو درد اٹھے گا۔ رات کو اچانک ان کے پتے میں درد شروع ہو گیا تھا، پوری رات نہ خود سوئیں نہ مجھے سونے دیا۔ اب جا کر آنکھ لگی ہے۔ بہتر ہے کہ تم کل آنا۔میں نے ایک پرچہ بھی لکھ کر زلیخا کو دیا، تاکہ وہ وصی کو دے دے۔پرچے میں لکھا تھاوصی کل میں نے اماں کو گہری نیند سلانے کے لیے جو گولیاں دی تھیں، وہ شاید کچھ زیادہ ہو گئی تھیں۔ وہ ابھی تک بے ہوش پڑی ہیں۔ تم آ کر ایک بار دیکھ لو۔گھر میں میں اکیلی تھی، وہ فوراً آ گیا۔ ہم اماں کے کمرے میں گئے۔ اس نے انہیں ہلا کر دیکھا، ناک پر ہاتھ رکھا، نبض ٹٹولی اور بولاکچھ نہیں، گولیوں کے نشے کا اثر ہے۔ تھوڑا سا اور دیکھ لیتے ہیں، ہو سکتا ہے چند گھنٹے میں ہوش آ جائے۔پھر وہ مجھے ڈانٹتے ہوئے بولابے وقوف ہو فلزا تم نے انہیں اتنی زیادہ گولیاں کیوں دے دیں؟ اچھا، میں بعد میں دوبارہ آؤں گا۔ فکر نہ کرو، ابھی صرف بے ہوش ہیںوہ چلا گیا، مگر مجھے چین نہیں آ رہا تھا۔ دل میں عجیب بے چینی تھی۔ اچانک خیال آیا کہ اماں کی پالتو بلی نظر نہیں آ رہی۔ میں نے اپنے لیے چائے بنائی، ناشتہ کیا اور پھر بلی کو دیکھنے نکل پڑی تاکہ اس کو کھانا ڈال دوں۔ اماں جاگیں گی تو خفا ہوں گی کہ بلی کو کھانا کیوں نہ دیا۔ہمارے گھر کے ساتھ ایک حصہ مرغیوں اور بکریوں کے لیے مخصوص تھا۔ یہ عقبی صحن تھا، جس کا فرش کچا تھا،اور ہم اسے کچا ہی کہتے تھے۔بلی کی تلاش میں میں کچے کی طرف گئی۔ وہاں کاٹھ کباڑ رکھا ہوتا تھا اور چوہوں کی موجودگی کے باعث بلی اکثر وہیں رہتی تھی۔ میں نے اسے پکارا، مگر وہ نظر نہ آئی۔ جہاں ہوتی، بلانے پر فوراً آ جاتی تھی۔میں نے جھک کر کاٹھ کباڑ میں دیکھا تو وہ مجھے وہیں مردہ حالت میں ملی۔ میں نے لکڑی سے ہلایا، مگر وہ ساکت پڑی تھی۔ وہ مر چکی تھی۔اب مجھے یقین ہو گیا کہ جو گولیاں وصی نے لا کر دی تھیں، وہ بہت طاقتور تھیں۔ شاید وہ اصلی نیند کی گولیاں نہیں بلکہ نشہ آور یا زہریلی گولیاں تھیں، کیونکہ ان کا دودھ پینے کے بعد اماں اور ان کی بلی دونوں ہمیشہ کی نیند سو چکے تھے۔ شام کو وصی آیا، اماں کو دیکھا اور مجھ سے کہا کہ ابھی تک بے ہوش ہیں، تھوڑی دیر میں ڈاکٹر کو لے کر آتا ہوں۔ اس دوران اگر کوئی آ جائے اور اماں کا پوچھے تو کہنا کہ طبیعت خراب ہے، سو رہی ہیں۔ لیکن رات کے بارہ بج گئے اور وہ نہ آیا۔ میرا دل گھبرانے لگا۔ دوبارہ قدسیہ اماں کے پاس گئی، پکارا، ہلایا، جھنجھوڑا، مگر وہ ہوتیں تو جواب دیتیں۔ مجھے یقین ہو گیا کہ اماں مر چکی ہیں۔ میں رونے لگی، مگر منہ پر دوپٹہ رکھ کر، دھیمی آواز میں، تاکہ کسی کو خبر نہ ہو۔ رات کا ایک بج رہا تھا کہ دروازے پر کھڑکا ہوا۔ میرے کان دروازے پر لگے تھے، وصی کے انتظار اور خوف سے برا حال تھا۔ دروازہ کھولا تو وصی سامنے کھڑا تھا۔ اس نے کہا کہ کمرے میں چلی جاؤ، کنڈی اندر سے لگا لو اور جب تک میں نہ کہوں، باہر مت آنا۔ کہنے لگا وہ ڈاکٹر کو دکھا لے جائے گا اور ساتھ ہی اپنے دوستوں کے ساتھ اماں کو اسپتال لے جائے گا، تم ان کے سامنے مت آنا۔ میں کمرے میں چلی گئی اور کنڈی لگا لی۔ وہ اپنے ساتھیوں کو لے آیا۔ ان کے پاس کدالیں تھیں۔ وہ اماں کے کمرے میں گئے، سب نے مل کر ان کو اٹھایا اور کچے صحن میں لے گئے۔ تجسس کے مارے دروازہ کھولا اور جھانکا تو وہ لوگ گڑھا کھود رہے تھے۔ سمجھ گئی کہ وصی اماں کو گھر کے اندر ہی دفنا رہا ہے۔ بمشکل واپس کمرے میں آئی، جسم کانپ رہا تھا، بستر پر گر کر بے ہوش ہو گئی۔خدا جانے وصی نے اپنے ساتھیوں کے ساتھ وہ کام کب مکمل کیا۔ صبح ہونے سے پہلے وہ سب گھر سے نکل گئے۔ وصی جاتے جاتے گھر کی کنڈی بھی اندر سے بند نہ کر گیا، خود چھت کے راستے اپنے گھر چلا گیا۔ صبح آنکھ کھلی تو خوف کے مارے بستر سے اٹھنے کی ہمت نہ ہوئی۔ اماں کے کمرے میں جھانکا، بستر خالی تھا۔ میں جان چکی تھی کہ انہیں دفنا دیا گیا ہے۔ اسی لمحے دروازے پر زلیخا مائی آئی، کہنے لگی کب سے دروازہ بجا رہی ہوں۔ میں نے بہانہ کیا کہ غسل خانے میں تھی، اماں کی طبیعت خراب تھی، رات کو ابا آ گئے اور ان کو اسپتال لے گئے۔ زلیخا نے کہا کہ اللہ شفا دے، تم اکیلی کیسے رہو گی؟ میں نے کہا کہ ابا کہہ گئے ہیں کہ خالہ کو بلا لاؤ، وہ آ جائیں گی۔ زلیخا چلی گئی۔ سہ پہر کو خالہ آ گئیں، بولیں بیٹی تم میرے ساتھ میرے گھر چلو، میں چچی کو بتا دیتی ہوں، گھر کو تالا لگا دیں گے۔ میں نے کہا آپ یہاں رک جائیں، لیکن وہ بولیں کہ خالو کی طبیعت خراب ہے، وہاں سے نہیں ہٹ سکتی۔ میں نے بات مان لی۔ خالہ نے چچی کو اطلاع دے دی، گھر بند کر کے چابی ان کے پاس رکھ دی گئی۔ کچھ دن گھر بند رہا، میرا دل بھی بند ہوتا جا رہا تھا۔ وصی اگلے دن ہی شہر سے غائب ہو گیا۔ ابا آئے، گھر بند پایا تو بھائی کے گھر گئے، چچی نے وہی بتایا جو خالہ نے کہا تھا۔ ابا خالہ کے گھر آئے، مجھ سے پوچھا تو میں نے جھوٹ بولا کہ ایک دن ماں سو کر اٹھیں نہیں، انتظار کیا، پھر خالہ کو بلوایا، اور اماں کے آپریشن کا جھوٹ اس لیے گھڑ لیا کہ لوگ کچھ غلط نہ سمجھیں۔ ابا فکر مند ہو گئے، قدسیہ اماں کے میکے گئے، انعام کو بلایا مگر کسی کو کچھ علم نہ تھا۔ اب سوائے پولیس رپورٹ کے کوئی چارہ نہ تھا۔ پولیس نے تفتیش کی، کچے صحن میں ایک جگہ مٹی نرم ملی، کھدائی کی تو چند انچ نیچے قدسیہ اماں کی لاش برآمد ہو گئی۔ ابھی تفتیش جاری تھی کہ جہاں جا کر وصی چھپا تھا، اس کے دوست نے آکر میرے والد سے رابطہ کیا اور ان کو بتا دیا کہ تمہارا بھتیجا اپنی چچی کو تمہارے کچے صحن میں دفن کر آیا ہے کیونکہ غلطی سے آپ کی بیٹی نے انہیں پتے کے درد کے دوران کوئی ایسی دوا دے دی تھی جو وہ برداشت نہ کر سکیں اور جاں بحق ہو گئیں۔ تب آپ کی بیٹی ڈر گئی اور وصی کو بلا کر ماجرا بتایا۔ وصی نے اس خوف سے کہ قتل کا الزام فلزا پر نہ آ جائے، قدسیہ اماں کی لاش کو صحن میں دفن کرا دیا اور میرے پاس آ گیا۔ وہ بہت پریشان ہے۔ اس نے مجھے بھیجا ہے تاکہ آپ کو ساری بات سے آگاہ کر دوں، اب آپ جو مناسب سمجھیں، کریں۔ابا جانتے تھے کہ فلزا قتل نہیں کر سکتی، ممکن ہے غلط مقدار میں دوا دے دی ہو۔ کیونکہ جب قدسیہ اماں کے پتے میں درد ہوتا تو ان کو شدید تکلیف ہوتی تھی، وہ دوا میرے ہاتھ سے لیتیں اور کچھ عرصہ بعد ان کے آپریشن کا بھی ارادہ تھا۔ باپ تو آخر باپ ہوتا ہے، انہوں نے نہ میرا نام پولیس کو دیا، نہ وصی کا۔ البتہ قدسیہ اماں کو ہی غلطی کا سبب ٹھہرایا گیا۔ ان کے بھائی اور قریبی لوگوں نے گواہی دی کہ کبھی کبھار کوئی شخص ان سے ملنے آتا تھا جب ان کے شوہر غیر حاضر ہوتے، اور وہ فلزا کو خالہ کے گھر بھجوا دیتی تھیں۔ خاندان کی عزت کی خاطر ہم زبان سے کچھ نہ کہہ سکے۔ پولیس کی معمولی تواضع سے کہانی کو خودکشی بنا دیا گیا۔ اصل مسئلہ ان کی گمشدگی کا نہیں بلکہ لاش کی صحن سے برآمدگی کا تھا۔ والد کی ڈیوٹی کی تفصیل موجود تھی، اس لیے ثابت تھا کہ وہ اس وقت گھر میں موجود نہ تھے۔ یوں اماں قدسیہ کا کیس گمشدگی کا ہی رکھا گیا۔ نہ مجھے تھانے بلایا گیا کہ میں سولہ سال کی ناسمجھ لڑکی تھی، نہ وصی کا کہیں ذکر آیا۔ سب اپنے تھے اور ایک دوسرے کا ساتھ دے رہے تھے۔حقیقت یہ ہے کہ وصی نے مجھ سے ملاقات کے لیے گولیاں ضرور لائی تھیں، لیکن اس نے کبھی یہ نہیں کہا تھا کہ زیادہ مقدار میں دے دوں۔ یہ میری کم عقلی تھی۔ میں نے یہ سوچ کر کہ ماں کو گہری نیند آئے، زیادہ مقدار میں دے دی، جو وہ برداشت نہ کر سکیں۔ خدا گواہ ہے کہ نہ وصی اور نہ میں، کسی نے بھی اماں قدسیہ کو مارنے کا ارادہ نہیں کیا تھا۔ ان دنوں نہ موبائل فون ہوتے تھے نہ بچیوں کو اتنی معلومات کہ دوا کی زیادہ مقدار کے کیا نتائج ہو سکتے ہیں۔ لیکن ہماری لاعلمی اور بے وقوفی سے ایسا ہو گیا۔ وصی نے مجھے بچانے کے لیے انہیں دفنا دیا۔ والد اور تایا نے معاملے کی سنگینی کے پیش نظر صلح کر لی، کیونکہ دونوں کی اولاد خطرے میں تھی۔ قدرت نے میری شادی وصی سے لکھ دی تھی، سو ہو گئی۔ اس واقعے کو ستر سال گزر چکے ہیں۔ میں زندگی کی آخری سانسیں گن رہی ہوں۔ دل کا بوجھ اتارنے کے لیے اپنی کہانی چھوڑے جا رہی ہوں۔ پوتی کو وصیت کر دی ہے کہ میرے مرنے کے بعد یہ لفافہ کھولنا۔ آج دادا وفات پا چکے ہیں، دادی بھی اس دنیا سے چلی گئی ہیں۔ لیکن ان کی یہ کہانی کسی محبت کی کومل، کو مل کہانی نہیں بلکہ ایک خوفناک، لرزہ خیز یادگار کہانی ہے، جس کو ان کے بعد جس نے بھی پڑھا، ششدر رہ گیا۔
Jab Soutan Ka Dil Mom Ho Gaya,میں بھارت کے ایک چھوٹے سے گاؤں میں پیدا ہوئی۔ جب میں تین سال کی تھی تو میری ماں دنیا سے رخصت ہو گئیں اور چھ سال کی عمر میں والد بھی اس فانی دنیا سے کوچ کر گئے۔ میں اپنے والدین کی اکلوتی نشانی تھی۔ بابا جان نے اپنی وفات سے قبل تمام جائیداد، زمین اور باغ میرے نام کر دیے تھے۔ ماں باپ کے بعد میری نانی ہی میرا واحد سہارا بنیں۔ انہوں نے ہی مجھے پالا پوسا۔ہمارا خاندان تو خاصا بڑا تھا، مگر سب کے سب پاکستان میں آباد تھے۔ میری ایک خالہ کراچی میں رہتی تھیں۔ خالو جان اور ان کے دو بیٹے اور دو بیٹیاں وہیں مقیم تھے۔ خالہ کا انتقال ہو چکا تھا، لیکن خالو جان حیات تھے۔ ہمارے پاس اکثر خالہ زاد بھائی فراز کے خطوط آتے، جنہیں پڑھ کر نانی جان بہت خوش ہوتیں۔ وہ کہا کرتیں کہ میری مرحوم بیٹی کا بیٹا مجھے یاد کرتا ہے، تو دل کو راحت ملتی ہے۔ جب میں نانی کی طرف سے فراز کو جواب لکھنے لگی، تو اسے معلوم ہوا کہ میں بھی نانی کے پاس رہتی ہوں اور اپنی خالہ کی اکلوتی نشانی ہوں، تو وہ مجھے بھی الگ سے خط لکھنے لگا۔ اس کے خطوط پیار سے بھرے ہوتے تھے۔ وہ مجھے کبھی گڑیا کہہ کر پکارتا اور کبھی ننھی منی۔ ہماری عمروں میں کافی فرق تھامیں سات برس کی تھی اور وہ انیس سال کا۔ اس کی شادی ہو چکی تھی۔ مجھے فراز کے خط کا بے چینی سے انتظار رہتا، کیونکہ اس کی تحریر میں میرے لیے صرف محبت، شفقت اور اپنائیت ہوتی تھی۔ جب اس کا خط آتا تو میں لفافہ چوم لیا کرتی، حالانکہ میں نے اسے کبھی دیکھا نہ تھا۔ وہ اکثر میری تصویر مانگتا، مگر میں بے بس تھی۔ ہمارا گاؤں بہت چھوٹا تھا، قریبی شہر بھی دور تھا، اور گھر سے باہر نکلنے کی سخت ممانعت تھی۔ نانی مجھے سخت نگرانی میں رکھتی تھیں۔ ایک دن میرے ذہن میں شرارت آئی۔ ویسے بھی اس نے مجھے کبھی دیکھا تو ہے نہیں۔ میں نے اپنی ایک سہیلی کی خوبصورت تصویر لفافے میں رکھ کر اسے بھیج دی۔ جب اس نے تصویر دیکھی تو اس کی سوچ ہی بدل گئی۔ وہ سمجھ بیٹھا کہ میں کوئی بڑی لڑکی ہوں۔ تب اس کے خطوط کا لہجہ بھی بدل گیا۔ وہ پہلی سی معصوم باتیں اب باقی نہ رہیں۔ اس بار میں نے اس کے خط کا جواب نہیں دیا، بس اتنا لکھا کہ آپ انڈیا آجائیں، دل چاہ رہا ہے آپ سے ملنے کو۔ اب تو وہ ہر خط میں انڈیا آنے کی بات کرتا۔ ان دنوں میں سولہ برس کی ہو چکی تھی۔ خدا نے اچھی صورت دی تھی، شریف زادی تھی، اور چہرے پر ایسی نوخیزی تھی کہ آئے دن رشتے آ رہے تھے۔ نانی جان کو ایک رشتہ پسند آ گیا۔ یہ میری سہیلی کا بھائی تھا، جو فوج میں ایک اچھے عہدے پر فائز تھا اور بنگلور سے آنے والا تھا۔ اتوار کا دن مقرر ہوا۔ میں نہا دھو کر تیار ہو کر بیٹھ گئی تو نانی نے کہا، چائے اچھی بنانا، خاص مہمان آ رہے ہیں، تجھے دیکھنے کے لیے۔ دل میں عجیب سے ولولے اٹھنے لگے، ایک بےچینی سی طاری تھی۔ دن کے تقریباً دس بجے ہوں گے کہ کسی نے آ کر اطلاع دی کہ مہمان آ چکے ہیں۔ ہم نے پوچھا، کیا بنگلور سے آئے ہیں؟ جواب ملا، ہاں، بنگلور سے آئے ہیں، نام فراز بتایا۔ میں چونک گئی کہ شاید ان کا نام بھی فراز ہےنانی نے مجھے اندر بلا لیا۔ میرے دل میں پہلے ہی بڑی امنگیں تھیں، مجھ سے رہا نہ گیا۔ دوڑی دوڑی دروازے پر پہنچی۔ ہمارے ہاں پردے کی سخت پابندی ہے، مگر میں نے آہستہ سے دروازے سے جھانک کر دیکھا۔ گورا رنگ، لمبا قد، خوبصورت چہرہمجھے وہ بہت اچھے لگے۔ میں پردے کے پیچھے کھڑی ہو گئی۔وہ نانی سے لپٹ گئے، نانی نے بھی انہیں گلے سے لگایا اور رونے لگیں۔ تب مجھے معلوم ہوا کہ یہ تو پاکستان سے آئے ہیں، اور یہ وہی فراز ہیں، میری خالہ کے بیٹے، جو مجھے خط لکھا کرتے تھے۔ تبھی نانی نے مجھے بلا کر ان سے کہا، کیا اپنی گڑیا سے نہیں ملو گے؟ مجھے دیکھ کر وہ ہنس دیے۔ ارے بھئی، گڑیا تو بہت بڑی ہو گئی ہےتب وہ میرے قریب آ کر آہستہ سے بولے، تمہیں میرے ساتھ جانا ہوگا، میں تمہیں لینے آیا ہوں۔ خدا کی کرنی، اسی دن وہ صاحب نہ آ سکے جنہوں نے میرے رشتے کے لیے بنگلور سے آنا تھا۔ فراز کو میں اتنی پسند آئی کہ انہوں نے نانی سے میرا رشتہ مانگنے کا پکا ارادہ کر لیا اور انہیں منانے لگے کہ وہ مجھ سے شادی کریں گے۔میں حیران بھی تھی اور پریشان بھی، کیونکہ وہ پہلے سے شادی شدہ اور بچوں والے تھے۔ خدا جانے کیا ہونے والا تھا۔ تیسرے روز انہوں نے نانی کے قدموں میں بیٹھ کر منتیں شروع کر دیں۔ بولے، نانی اماں میں آپ کی بیٹی کی نشانی ہوں، مجھے مایوس نہ کیجیے، میں زیب سے ہی شادی کرنے آیا ہوں۔نانی بولیں، ارے لڑکے، کیا تو پاگل ہو گیا ہے؟ پہلے شادی کیوں کی تھی؟ میں اپنی نواسی کو سوتن پر نہیں دوں گی۔میں آنکھیں بند کیے سب کچھ سن رہی تھی، یوں جیسے سو رہی ہوں۔ آخر کار، فراز کی بہت منت سماجت کے بعد نانی مان گئیں اور ایک دن بعد ہی نکاح کے لیے ہامی بھر لی۔ یوں میں گھر کے معمولی کپڑوں میں فراز کی دلہن بنا دی گئی۔پھر دوسری شام فراز نے واپسی کی تیاری کر لی۔ نانی جان نے جائیداد کے کاغذات میرے حوالے کیے، اور میں وہ کاغذات سوٹ کیس میں رکھ کر ان کے ساتھ چل پڑی۔ ایک دن میں ہم کلکتہ پہنچے، وہاں ایک دوست کے گھر ٹھہرے، اور اگلے دن جہاز کے ذریعے ڈھاکہ پہنچ گئے۔ان کو اپنی فرم کی طرف سے رہائش ملی ہوئی تھی۔ انہوں نے مجھے سمجھا دیا کہ فی الحال کسی کو نہ بتانا کہ انہوں نے دوسری شادی کی ہے، اور میں ان کے ساتھ آئی ہوں۔شام کو انہوں نے خالو کو فون کیا۔ خالو نے مجھ سے بات کی۔ میرے کانوں نے پہلی بار بیٹی کا لفظ سنا تو آنکھوں میں آنسو بھر آئے۔ ایک ماہ بعد خالو کے بلانے پر مجھے جہاز کے ذریعے کراچی بھیج دیا گیا۔ ایئرپورٹ پر تصویر کے ذریعے خالو نے مجھے پہچان لیا۔ میری خوب آؤبھگت ہوئی، لیکن سوتن مجھے دیکھ کر بہت روئی۔ وہ اتنی رنجیدہ ہوئی کہ میکے چلی گئی، اور ڈیڑھ سال وہیں رہی۔اس کے چھوٹے چھوٹے بچے خالو کے پاس تھے۔ ان کی حالت دیکھ کر مجھے بہت دکھ ہوا کہ میری وجہ سے انہیں بڑھاپے میں یہ سب برداشت کرنا پڑا۔بیس دن سسرال میں رہ کر میں ڈھاکہ لوٹ آئی۔ دو سال فراز کے ساتھ رہی۔ اللہ تعالیٰ نے ہمیں ایک بیٹا بھی عطا فرمایا۔ جب میں دوبارہ فراز کے ساتھ کراچی گئی، تب وہ لمحہ آیا جس کا میں مدت سے انتظار کر رہی تھی۔ میں نے سوتن کو منانے کی کوشش کی۔ شروع میں تو کوئی بھی سیدھے منہ بات نہ کرتا۔ سوتن نے تو طلاق کا مطالبہ کر رکھا تھا۔میں نے اسے اس کے معصوم بچوں کی حالت کا واسطہ دیا، خدا کا نام لے کر سمجھایا، تو وہ کچھ نرم پڑی اور میری بات سننے پر آمادہ ہوئی۔ میں اپنی جائیداد کے کاغذات پرس میں ڈال کر لائی تھی۔ میں نے اس سے کہا، میں نے تمہارا شوہر زبردستی نہیں لیا، بلکہ اس کی تقدیر میرے ساتھ جڑی تھی۔ جس دن میرے رشتے کے لیے کوئی اور آنے والا تھا، اس دن تمہارے فراز ہمارے گھر آ گئے اور جو ہونا تھا وہ ہو گیا۔لیکن میں اس کی تلافی کر سکتی ہوں۔ انڈیا میں جو جائیداد میرے نام ہے، اس میں سے آدھی تمہارے بچوں کے نام کر دوں گی، کیونکہ میں نے تمہارے شوہر کی محبت میں سے حصہ لیا ہے۔یہ میری نیک نیتی تھی کہ آخرکار سوتن کا دل موم ہو گیا اور وہ مان گئی۔ میں اُسے منا کر واپس گھر لے آئی۔ جب اُس نے اپنے بچوں کو مرجھایا ہوا دیکھا تو دوڑ کر اُن کے گلے لگ گئی، اور اپنے بچوں کے درمیان آ کر خوش ہو گئی۔ بچے بھی ماں کو پا کر بہت خوش تھے۔ اس واقعے کے بعد میرے شوہر کے دل میں میری قدر اور بڑھ گئی۔ وہ میری ہر بات کو نہایت احترام سے سنتے اور پورا کرتے۔ میں بھی اُن کا، اُن کی پہلی بیوی کا، اور بچوں کا پورا خیال رکھتی تھی۔ یوں میں نے سب کا دل جیت لیا  کچھ دے کر سب کچھ حاصل کر لیا۔اب ہم سب ایک چھوٹے سے شہر میں مل جل کر سکون کی زندگی گزار رہے ہیں۔سچ ہے، اگر آپ اپنا پیار کسی کی جھولی میں ڈال دیں، تو سوتن کو بھی رام کیا جا سکتا ہے۔
Jhoot Ki Bunyaad Par Basa Khwab,عورتوں کی کہانیاں تو بہت سنائیں، آج ایک مرد کی داستان اُس کی زبانی بیان کی جا رہی ہے۔ آج مجھے اپنا بچپن یاد آ گیا۔ کیوں یاد آیا؟ کسی کو کیا معلوم میں نے جس چیز کو حاصل کرنے کی کوشش کی، وہ کبھی نہ ملی۔ انسان کی زندگی میں کئی قسم کے حادثات پیش آتے ہیں؛ خوشی بھی، رونا بھی۔ لیکن مجھے تو رونا بچپن میں ہی مل گیا۔ جب میری آنکھ کھلی، تو میری دنیا لٹ چکی تھی۔ہوش سنبھالا تو مجھے ان دو چیزوں کی ضرورت محسوس ہونے لگی جو دنیا میں سب سے قیمتی سرمایہ ہوتی ہیں، جن کے بغیر انسان کو دنیا میں زندہ رہنے کا کوئی حق نہیں۔ ایسی زندگی سے تو مر جانا بہتر ہے۔اللہ نے مجھے اتنا وقت بھی نہ دیا کہ ماں کو ماں کہہ سکوں۔ امی کہنے کو میری زبان ترس گئی۔ اے کاش میں اپنی امی کو ایک بار امی کہہ کر پکار سکتا۔ایسی قسمت کہاں؟ بد نصیب ہوں، یتیم ہوں۔ یہ وہ الفاظ ہیں جو زندگی بھر میرے ساتھ جُڑ گئے، جن سے میں مرتے دم تک نجات نہ پا سکا۔میں تقریباً دو سال کا تھا جب میرے سر سے والدین کا سایہ اُٹھ گیا۔ قسمت نے مجھ سے میرا سب کچھ چھین لیا۔ میرے لیے کیا چھوڑا؟ صرف دُکھ، جو میں آج تک جھیل رہا ہوں۔کچھ عرصے بعد میرے بڑے بھائی کی شادی ہو گئی۔ میری بھابھی کیا آئیں، گھر جیسے روشن ہو گیا۔ سب بہن بھائی کہنے لگے، طارق تمہاری امی آ گئی ہیں، یہ تمہاری امی ہیں۔میں سب بہن بھائیوں سے چھوٹا تھا، اتنی سمجھ بوجھ نہ تھی کہ اپنے اور پرائے کی پہچان کر سکوں۔ میں نے اُنہیں امی کہنا شروع کر دیا۔ اور وہ واقعی میری ماں بن گئیں۔ کبھی کسی چیز کی کمی محسوس نہ ہونے دی۔ ہر ایک سے میرا تعارف کرایا، ہر رشتے کا شعور دیا۔میرے والد صاحب آرمی میں کیپٹن تھے۔ ہم چار بھائی ہیں۔ بڑے بھائی کے بعد دلاور بھائی صاحب، جو مجھ سے بے حد پیار کرتے تھے۔ دل اور بھائی جان ایک فرشتہ صفت انسان تھے۔ میرے لیے وہ واقعی ایک فرشتہ تھے، جنہوں نے مجھے اپنی جان سے بھی زیادہ عزیز رکھا۔بھائی جان نے لاہور لاء کالج میں داخلہ لے لیا۔ اُس وقت میں ساتویں جماعت میں پڑھتا تھا۔ انہوں نے مجھے بھی لاہور بلا لیا اور مسلم ٹاؤن کے پاکستان ماڈل ہائی اسکول میں داخل کروایا۔بھائی جان کسی مجبوری کی وجہ سے وکالت کا کورس مکمل نہ کر سکے، کیونکہ اُن کا شروع سے ہی خیال تھا کہ میں بھی آرمی میں جا کر اپنے والد کی طرح ملک و قوم کی خدمت کروں۔میں بھائی جان کے ساتھ دو سال پڑھتا رہا۔ اُنہیں یہ شوق تھا کہ میں زیادہ سے زیادہ تعلیم حاصل کروں۔ ہمارے رشتہ دار گلبرگ میں رہتے تھے۔ بھائی جان لاء کالج چلے جاتے اور میں اسکول سے چھٹی کے بعد گھر آتا، کھانا کھاتا اور پڑھنے بیٹھ جاتا۔بھائی جان نے میرے لیے بہت کچھ سوچ رکھا تھا۔ وہ چاہتے تھے کہ طارق کو پڑھا کر یہ بنائیں، وہ بنائیں۔ مگر ایسا نہ ہو سکا۔ میں زیادہ تعلیم حاصل نہ کر سکا۔ ایک دن محلے کے لڑکوں کے ساتھ قذافی اسٹیڈیم چلا گیا۔ دوسرے لڑکے مجھے چھوڑ کر پتہ نہیں کہاں چلے گئے، اور میں اکیلا رہ گیا۔ اکیلا ہی گھومتا گھامتا گلبرگ چلا گیا۔ دیکھتا ہوں کہ ایک عورت اپنی کوٹھی کے گیٹ پر کھڑی اپنے بیٹے کو نصیحت کر رہی ہے کہ بیٹے، گھر جلدی آ جانا، زمانہ بہت برا ہے، ورنہ پٹائی کر دوں گی، سمجھ گئے؟ بیٹے نے جواب دیا کہ ہاں امی، سمجھ گیا، جلدی واپس آ جاؤں گا۔ اس نے اسکوٹر اسٹارٹ کیا اور چل دیا۔ یہ سب باتیں سن کر میرا دماغ گھوم گیا، اور مجھے احساس ہوا کہ کاش میری امی بھی زندہ ہوتیں۔ اُس عورت کی نظر مجھ پر پڑی، اُس نے آواز دی کہ بیٹے ادھر آؤ، کیا سگریٹ پی رہے ہو اس عمر میں؟ میں نے سگریٹ نیچے پھینک دی۔ وہ بولیں، بری بات ہے۔ میں نے جب نظریں اٹھا کر ان کی طرف دیکھا، تو ان کی آنکھوں میں آنسو تھے۔ انہوں نے پوچھا، کیوں رو رہے ہو، کچھ بتاؤ تو سہی؟ میں روئے جا رہا تھا، اپنا بازو چھڑا کر بھاگا تو انہوں نے اپنے نوکر کو کہا کہ اسے پکڑ کر لاؤ۔ نوکر نے مجھے پکڑ کر ان کے پاس لا کھڑا کیا۔ وہ مجھے اپنے بنگلے کے اندر لے گئیں۔ میں کچھ گھبرا سا گیا۔ وہ مجھ سے پوچھ رہی تھیں کہ بتاؤ کیا بات ہے، رونے کی وجہ تو بتاؤ، کیا راستہ بھول گئے ہو؟ کیا ہوا ہے؟ اتنے میں انہوں نے اپنی بیٹی کو آواز دی، بیٹا پانی کا گلاس لاؤ۔ بیٹی دوڑتی ہوئی آئی، وہ مجھے زبردستی پانی پلانے لگے، حالانکہ مجھے پیاس بالکل نہیں تھی، پھر بھی میں نے تھوڑا سا پانی پی لیا۔ ان کی تین بیٹیاں تھیں، سب میرے ارد گرد آ کر بیٹھ گئیں، اور مجھ سے سوالات شروع ہو گئے کہ کہاں کے ہو اور کیوں رو رہے ہو؟ امی، یہ لڑکا ہے کون اور کیوں رو رہا ہے؟ میں نے بتایا کہ میں سیالکوٹ کا رہنے والا ہوں، میرا اس دنیا میں کوئی بھی نہیں۔ یہ سن کر لڑکیاں بھی رونے لگیں، اور ان کی ماں کی آنکھیں بھی نم ہو گئیں۔ تھوڑی دیر بعد خاموشی چھا گئی۔ پھر وہ عورت بولیں کہ بیٹے، ادھر کیا کرتے ہو؟ میں نے اُن کی بات کاٹتے ہوئے کہا کہ مجھے جانے دیں، ورنہ مجھے مار پڑے گی۔ میں حیران تھا کہ ان سب کو میری بات سن کر رونا کیوں آ گیا؟ وہ کہنے لگیں کہ تو بھی میرے واجد بیٹے جیسا ہے۔ میرا ایک ہی بیٹا ہے، اور دوسرا تو اب مل گیا ہے۔ جب واجد تمہیں دیکھے گا تو بہت خوش ہو گا کہ میرا دوسرا بھائی بھی مل گیا ہے۔ اسی دوران میں ان سب سے گھل مل گیا، ایسے جیسے میں بھی اسی گھر کا فرد ہوں، اور میں اُس عورت کو امی کہنے لگا۔ مجھے جانے دیں، دیکھیں کافی دیر ہو گئی ہے۔ تھوڑی دیر اور بیٹھو، واجد آتا ہی ہوگا، وہ تمہیں چھوڑ آئے گا۔ یہ سب باتیں میں ان کی بڑی بیٹی روبینہ سے کر رہا تھا۔ مجھے کیا پتا تھا کہ امی سے پوچھے بغیر جانا مشکل ہوگا۔ امی نے دوسرے کمرے سے آواز دی، بیٹی روبینہ طارق کو کمرے میں لاؤ۔ میں بلا جھجک کمرے میں چلا گیا۔ امی بولیں، بیٹے قمیص کی جیب میں کیا ہے؟ میں چونک گیا۔ کچھ بھی نہیں، میں نے کہا۔ قریب آؤ، امی نے میری جیب سے ولز کے سگریٹ کا پیکٹ نکالا، اسے توڑ کر ٹوکری میں پھینک دیا اور بولیں، آئندہ کے لیے توبہ کرو اور مجھ سے وعدہ کرو کہ سگریٹ کو ہاتھ تک نہ لگاؤ گے، توبہ توبہ۔ میں نے فوراً توبہ کی، کہا آئندہ آپ کو شکایت کا موقع نہیں ملے گا، امی ماں کا لفظ سنتے ہی وہ بولیں، تمہیں امی بہت یاد آتی ہیں؟ میں نے جواب دیا، ہاں، کیوں نہیں، بہت زیادہ بولیں، کیا میں تمہاری امی نہیں؟ میں نے کہا، کیوں نہیں، آپ ہی میری امی ہیں اور میں آپ کا بیٹا ہوں۔ سوال جواب ہو ہی رہے تھے کہ واجد بھی آ گیا۔ آتے ہی بولا، امی ذرا دیر ہو گئی، معافی چاہتا ہوں، مگر یہ لڑکا کون ہے؟ امی نے جواب دیا، یہ لڑکا نہیں، تمہارا بھائی ہے، اس کا نام طارق ہے۔ واجد نے سب کچھ جاننا چاہا۔ امی نے ساری بات بتا دی۔ جب اسے سب معلوم ہو گیا تو وہ مجھ سے ہاتھ ملاتے ہی گلے لگ گیا، مجھے خوش کرنے کے لیے ادھر ادھر کی باتیں کرنے لگا، بولا طارق چلو کہیں گھومنے چلتے ہیں، اسکوٹر تو ہے، اگر ڈیڈی جلدی آ گئے تو گاڑی بھی مل جائے گی۔ میں نے اجازت چاہی، لیکن امی نے بہت اصرار کیا، کہنے لگیں واجد تمہیں چھوڑ آئے گا اور تمہارا گھر بھی دیکھ لے گا، اگر تم خود نہ آئے تو میں خود تمہیں لینے آؤں گی۔ میں دل ہی دل میں سوچنے لگا کہ انہیں اپنا گھر کیسے دکھاؤں؟ فوراً ایک ترکیب ذہن میں آئی، کیوں نہ اپنے آپ کو کسی کا ملازم ظاہر کر دوں، جھوٹ تو بولنا پڑے گا، کوئی بات نہیں، یہی ہوگا کہ آئندہ اس طرف رخ نہیں کروں گا۔ میں نے کہا، میں مسلم ٹاؤن میں ایک گھر میں ملازمت کرتا ہوں، بہت اچھے لوگ ہیں، ساتھ پڑھاتے بھی ہیں، لیکن آپ جیسے نہیں ہو سکتے، آپ بہت اچھے ہیں۔ امی نے حیرت سے پوچھا، کیا تم واقعی کسی کے گھر ملازمت کرتے ہو؟ پھر دعائیں دینے لگیں، بولیں، طارق بیٹے میں تمہیں کسی کے پاس نہیں رہنے دوں گی، تم دوبارہ آؤ گے، میں تمہارے ساتھ جا کر تمہیں اپنے گھر لے آؤں گی۔ اچھا اب جاؤ، جلدی واپس آنا۔ دیکھو، ماں کو بھولو گے تو نہیں؟ میں نے کہا، یہ کیسے ہو سکتا ہے امی نے کہا، اگر وہ لوگ زیادہ ناراض ہوں کہ تم اتنی دیر کہاں تھے، تو بے شک ہمارا بتا دینا۔ جاؤ۔ میں اللہ حافظ کہہ کر گیٹ سے نکل ہی رہا تھا کہ ایک کار میرے سامنے آ کر رکی، شاید واجد کے ڈیڈی ہوں، مگر میں نے کوئی خاص توجہ نہ دی اور سیدھا گھر چلا آیا۔ میرے انتظار میں بھائی جان سخت پریشان تھے، نہ کچھ پوچھا، نہ کچھ کہا، بس تین چار تھپڑ رسید کر دیے، مگر مجھے کچھ محسوس نہ ہوا، میرا دل و دماغ تو گلبرگ کے اُس گھر میں اٹکا ہوا تھا، جن سے میں جھوٹ بول کر آیا تھا۔ بھائی جان نے اُس دن سے سختی کر دی، کہنے لگے، آئندہ اگر اتنی دیر گھر سے غائب رہے تو اچھا نہیں ہوگا، سمجھے؟ چلو کھانا کھاؤ۔ لیکن میری بھوک ختم ہو چکی تھی، دو لقمے لیے اور چھوڑ دیے۔ اگلے دن اسکول گیا، ہمارے گھر کے ساتھ جو گھر تھا، وہاں بہت اچھے لوگ رہتے تھے، ان کا بیٹا نثار میرا بہت قریبی دوست تھا۔ اسکول سے واپس آ کر سیدھا نثار کے پاس چلا گیا میں نے ساری کہانی نثار کو سنا دی۔ اب بتاؤ، میں کیا کروں؟ میں نے ان سے کہا ہے کہ میں کسی کے گھر کام کرتا ہوں، ہو سکتا ہے وہ کسی نہ کسی دن وہاں آ جائیں۔ انہوں نے مجھے بیٹا کہا ہے اور میں نے انہیں ماں کہا ہے۔ جھوٹ بولا، یہ مجھ سے بہت بڑی غلطی ہو گئی۔ اب یہی ہو سکتا ہے کہ میں کہوں تمہارے گھر کا کام کرتا ہوں، تم بات کرنا۔ اگر یہ سارا بھید کھل گیا تو میرے لیے اچھا نہ ہو گا، انہیں بہت دکھ ہو گا۔ میں تو ویسے بھی سیالکوٹ جا رہا ہوں، پھر کبھی کبھار تمہیں ملنے آیا کروں گا۔ اچھا چلو، ٹھیک ہے۔ یہ بتاؤ وہ لوگ کب آ رہے ہیں؟ اتوار کو میری چھٹی ہے، اتوار کو ہی ان کے ہاں جاؤں گا، پھر وہ میرے ساتھ آئیں گے۔ نثار تم گھر پر رہنا۔ اتوار کا دن آیا، میں گلبرگ امی کے پاس چلا گیا۔ وہ مجھے دیکھ کر بہت خوش ہوئیں۔ تھوڑی دیر ہوئی تھی کہ روبینہ میرے لیے کھانا لے کر آگئی، سب نے بیٹھ کر کھانا کھایا۔ کچھ دیر بعد واجد کے ڈیڈی بھی آ گئے۔ آتے ہی پوچھا، واجد کی امی آج اتوار ہے، ہمارا بیٹا طارق نہیں آیا؟ امی نے کہا، طارق کب سے آیا ہوا ہے۔ انہوں نے آواز دی، بیٹے اٹھو، واجد کے ڈیڈی تمہیں دیکھنے کے بہت خواہشمند ہیں۔ میں کچھ شرما سا رہا تھا، بڑی ہمت کر کے اندر داخل ہوا۔ وہ بولے، بیٹے تم آئندہ ہمارے ہاں رہو گے، یہ تمہارا اپنا گھر ہے۔ امی نے بھی ہاں میں ہاں ملاتے ہوئے کہا، طارق بیٹا ادھر ہی رہے گا، اسے بھی واجد کے ساتھ اسکول میں داخل کروائیں گے، دونوں بھائی اکٹھے پڑھا کریں گے۔ جہاں یہ کام کرتا ہے، واجد کو ساتھ لے کر وہاں جاؤں گی، بات کر کے ہمیشہ کے لیے طارق کو اپنے پاس لے آؤں گی۔ واجد کے ڈیڈی بولے، ضرور جانا۔ میں نے کہا، ہمارے صاحب جو ہیں، آج کل کاروبار کے سلسلے میں کہیں گئے ہوئے ہیں، جانے کا فائدہ نہیں، دس پندرہ دن میں واپس آئیں گے، ان کے آنے پر ہم تمہیں لے آئیں گے۔ یہ تو میرے دل یا میرے اللہ کو پتا تھا کہ آخر یہ ماجرا کیا ہے، کون اس کے گھر میں آئے گا؟ میں اپنی غلطی پر بہت رویا، اگر جھوٹ نہ بولتا تو بہتر ہوتا۔ اب کچھ بھی نہیں ہو سکتا، سوائے پچھتاوے کے۔ میں اپنے گھر واپس آ گیا۔ گھر آ کر بھی سوچتا رہا کہ کیا ہو گا۔ میرا دل بھی گھر میں نہ لگا۔ دل کے ہاتھوں مجبور ہو کر پھر ان کے گھر چلا گیا۔ پندرھواں روزہ تھا۔ روزہ کھلنے سے پہلے ہی امی کے پاس چلا گیا۔ سب افطاری کی تیاریاں کر رہے تھے۔ مجھے دیکھ کر سب بہت خوش ہوئے، جیسے کوئی برسوں سے گم چیز واپس ملی ہو۔ میرا روزہ نہ تھا، پھر بھی ان کے ساتھ بیٹھ کر کھایا پیا۔ روبینہ پوچھنے لگی، تمہارے صاحب واپس آ گئے ہیں؟ میں نے یونہی مذاق میں کہا، نہیں، ہاں، اگر آ بھی گئے تو مجھے ہرگز نہ چھوڑیں گے، ہو سکتا ہے کہ میں اس گھر میں نہ آ سکوں۔ وہ روپڑی۔ کہنے لگی، طارق ایسا مت کہو، وہ کیوں نہ چھوڑیں گے، یہ کیسے ہو سکتا ہے؟ تم اس گھر میں ضرور آؤ گے۔ کیا تمہیں کسی کا کوئی احساس نہیں؟ جب روبی کے آنسو زیادہ بہنے لگے تو میں نے کہا، روتی کیوں ہو؟ وہ تو کل رات ہی آ گئے تھے۔ اتنے میں روبی کی امی بھی آ گئیں۔ امی نے روبی کی طرف دیکھا، اس کی آنکھیں سوجی ہوئی تھیں، گالوں پر ایک دو آنسو بھی ٹھہرے ہوئے تھے۔ امی بولیں، دیکھو بیٹے روبی کو تم سے کتنا پیار ہے۔ اسی طرح واجد اور کوثر کو بھی تم سے بہت محبت ہے۔ جب تم نہیں آتے، تو پوچھتے رہتے ہیں، طارق آیا نہیں؟ کیا بات ہے؟ گھر کیوں نہیں آیا؟ اگر نہ آؤ گے، تو خود جا کر تمہیں لے آئیں گے، کیونکہ انہیں تم سے پیار ہے۔ میں نے کہا، میں بھی اس گھر کے لیے تڑپتا ہوں۔ بات ختم ہوتے ہی امی بولیں، ہم تمہارے ساتھ چلتے ہیں۔ واجد کو آواز دی، واجد ڈرائیور سے کہو گاڑی نکالے، اور تم بھی تیار ہو جاؤ، طارق کے ساتھ جانا ہے۔ واجد کا خوشی سے برا حال تھا۔ میرے ساتھ جانے کا جب بھی نام لیتے، تو کھڑے ہو جاتے۔ میں اُن کو ساتھ لے گیا۔ وہاں نثار انتظار میں تھا، باہر آیا۔ ہم جب ڈرائنگ روم میں پہنچے تو نثار ہمیں دیکھتے ہی فوراً اندر چلا گیا۔ میں نے بیل بجائی، امی کو اندر بٹھایا اور چائے لینے چلا گیا۔ جب واپس آیا تو واجد بولا، چائے بعد میں پئیں گے، پہلے اُن صاحب کو بلاؤ جو تمہیں یہاں رہنے کی اجازت دیں گے، اور تم خود بھی تیار ہو جاؤ۔ میں نے نثار کو بلایا، آتے ہی اس نے سلام کیا۔ نثار اور واجد کی گفتگو شروع ہوئی۔ نثار بولا، میں تو کچھ نہیں کہہ سکتا، ڈیڈی آئیں گے تو وہی بات کریں گے۔ واجد کی امی نے پوچھا، تمہاری امی کہاں ہیں؟ نثار بولا، وہ تو گھر پر نہیں ہیں، کسی کام سے باہر گئی ہوئی ہیں۔ بات بن نہ پائی۔ وہ سب بڑے غمگین ہو کر واپس چلے گئے اور کہہ گئے کہ پرسوں دوبارہ آئیں گے۔ میں اور بھی زیادہ پریشان ہو گیا۔ اگر وہ پرسوں آئے تو نہ جانے کیا ہو۔ میں انتظار کرتا رہا، مگر وہ نہ آئے۔ چند دن بعد ہی عید آ گئی۔ میرا ارادہ تھا کہ سیالکوٹ جا کر عید مناؤں۔ میرا جانا ضروری تھا کیونکہ میں نے اسکول چھوڑ دیا تھا اور ہمیشہ کے لیے سیالکوٹ واپس جا رہا تھا۔ لاہور میں اکیلے کیسے رہتا؟ بھائی جان کو آرمی میں کمیشن مل گیا تھا۔ عید سے پہلے، میں خود ہی واجد، امی اور سب سے ملنے چلا گیا۔ امی سے ملاقات ہوئی، روبی، کوثر اور واجد سب ہی آ گئے۔ ان سب کو مجھے دیکھ کر اتنی خوشی ہوئی کہ میں خود حیران رہ گیا۔ میں نے امی سے کہا، میں عید کرنے سیالکوٹ جا رہا ہوں، ان شاء اللہ عید کے بعد جلد واپس آؤں گا۔ امی بولیں، بیٹے کیا عید ہمارے ساتھ نہیں کرو گے؟ میں نے جواب دیا، ضرور کرتا، میرا بھی دل یہی چاہتا ہے کہ آپ لوگوں کے ساتھ عید مناؤں، اور ہمیشہ کے لیے یہیں آ جاؤں، لیکن سیالکوٹ جانا بھی ضروری ہے۔ امی بولیں، اچھا بیٹے، اگر جانا ضروری ہے تو تمہاری خوشی۔ تھوڑی دیر بیٹھو تو سہی۔ روبی بھائی بھائی کرتی آئی، اُس کے ہاتھ میں ایک بڑا سا لفافہ تھا، جو لا کر مجھے دیا۔ کہنے لگی، یہ تمہاری عیدی ہے۔ اگر ہمارے ساتھ عید کرتے تو بہت اچھا ہوتا۔ میں تمہیں ہمیشہ خوش دیکھنا چاہتی ہوں۔ گھر کا ایک ایک فرد مجھ سے وعدہ لے رہا تھا کہ طارق کو عید کے بعد ضرور آنا ہوگا ورنہ ہم ناراض ہو جائیں گے۔ روبی کا تو رو رو کر برا حال تھا، مجھ سے بات تک نہ کر رہی تھی۔ جب اُسے یقین ہو گیا کہ طارق رُکے گا نہیں، جانا ہی ہے، تو مجبور ہو کر کہنے لگی، دیکھو مجھ سے جھوٹ نہیں بولنا، خدا کے لیے وعدہ کرو کہ واپس آؤ گے نا؟ میں نے جواب دیا، ہاں ضرور آؤں گا۔ سب سے باری باری ملا، سب کی آنکھوں میں آنسو تھے، میری اپنی آنکھیں بھی نم ہو گئیں۔ میری چیخ نکل گئی، جیسے کلیجہ پھٹ رہا ہو۔ مجھے معلوم تھا کہ یہ میری اُن سے آخری ملاقات ہے۔ کیوں نہ جی بھر کے باتیں کرلوں، شاید دوبارہ مل نہ سکوں، منہ بھی نہ دکھا سکوں۔ جھوٹ تو جھوٹ ہوتا ہے، ایک نہ ایک دن پکڑا ہی جاتا ہے۔ امی نے بڑے پیار سے مجھے رخصت کیا۔گھر پہنچ گیا، مگر دل کو کوئی سکون نہ تھا۔ عید کا بھی کوئی مزا نہ آیا۔ ہر وقت میرا دل و دماغ لاہور میں اٹکا رہتا۔ عید کو گزرے ایک مہینہ ہو چکا تھا۔ نثار کے خط کا انتظار تھا۔ آخرکار خط آ ہی گیا۔ خط ہاتھ میں تھا، مگر اتنی ہمت نہ ہو رہی تھی کہ کھول کر پڑھ سکوں۔ نہ جانے اس میں کیا لکھا ہو گا۔ کافی دیر بعد جب خط کھولا تو پڑھتے ہی چکرا سا گیا یوں لگا جیسے قیامت ٹوٹ پڑی ہو۔ خط میں لکھا تھا ڈیئر طارق آداب طارق، اب اپنی کارکردگی کا انجام بھی پڑھ لو۔ طارق، کسی کو دھوکے میں نہیں رکھنا چاہیے۔ میں اس دن کو بہت پچھتا رہا ہوں، جب واجد اور اس کی امی پہلی بار آئے تھے۔ مجھے اسی وقت سچ بتا دینا چاہیے تھا کہ سب کچھ غلط ہے۔ اب سنو، میں اس دن گھر پر نہ تھا، کسی کام سے باہر گیا ہوا تھا۔ واجد، اس کی امی اور بہن گھر آئے تھے۔ میری امی سے ملاقات ہوئی۔ انہوں نے پوچھا کہ کیا طارق عید کے بعد واپس نہیں آیا؟ امی نے بتایا کہ طارق تو میرے بیٹے کا دوست ہے، ہمارا ملازم نہیں۔ اس کا بھائی سیالکوٹ گیا تھا، وہ بھی اس کے ساتھ چلا گیا۔ یہ سن کر واجد کی امی پھوٹ پھوٹ کر رو پڑیں۔ انہوں نے بتایا کہ ان کا بیٹا طارق، جو میرے ہم شکل تھا، برسوں پہلے کھو گیا تھا۔ بہت تلاش کیا، مگر نہ مل سکا۔ اس کی یاد میں ماں، باپ، بہن، بھائی سب تڑپتے رہے اور آج بھی تڑپ رہے ہیں۔ وہ رو کر چلی گئیں۔طارق تم اب ان لوگوں کو دوبارہ نہیں مل سکو گے، لیکن ایک ماں کے جذبات کو تم نے بہت ٹھیس پہنچائی ہےوہ ماں جس کا بیٹا کھو گیا تھا اور جس نے تمہاری شکل اور نام میں اپنے بیٹے کی شبیہ تلاش کی۔میں کئی مرتبہ لاہور گیا، گلبرگ بھی گیا، مگر گھر کے سامنے جا کر بھی حوصلہ نہ ہوا کہ دروازہ کھٹکھٹاؤں۔ کئی بار چھپ کر ان لوگوں کو دیکھا۔ ایسا لگتا ہے جیسے وہ واقعی میری ماں ہوں۔ میں بھی تو ماں کے پیار کو ترسا ہوا تھا۔ شاید کسی نفسیاتی کمی کے باعث میں نے یہ جھوٹ بولا۔ کاش میں ایسا نہ کرتا۔ کاش میں یہ جھوٹ نہ بولتا تو سب کتنا اچھا ہوتا۔
Khamosh Faryad,میر علی خان میرا چچا زاد بھائی تھا۔ اس کو حج کرنے کا بہت ارمان تھا۔ اللہ تعالیٰ نے اسباب پیدا کر دیے اور وہ دن آگیا جب وہ عازم سفر ہوا۔ جانے سے قبل خالہ کے گھر گیا اور ان کے بیٹے ولید خان سے استدعا کی کہ میرے جانے کے بعد تم میرے گھر کا خیال رکھنا۔ والد ضعیف ہیں اور میری بیوی شاہ بانو میرے بعد سودا سلف کے لیے پریشان ہو گی۔ یہاں علاقے میں ہمارے مخالفوں کے گھر بھی ہیں، لہٰذا تم رات کو ہمارے باڑے میں سویا کرنا۔ جب تک میں واپس نہ لوٹوں تب تک میرے بھیڑوں کے گلے کی دیکھ بھال بھی کرنا۔ میر علی اور ولید کی بچپن سے گہری دوستی تھی، لہٰذا اس کو اپنے خالہ زاد سے توقع تھی کہ وہ اس کی غیر موجودگی میں ضعیف باپ اور بھیڑوں کا اچھے طریقے سے خیال رکھے گا اور بیوی کے لیے سودا سلف بھی لاتا رہے گا۔ میر علی خان اپنے کزن کو ہدایات دے کر اطمینان سے نیک مقصد کی خاطر سعودی عرب روانہ ہو گیا۔ ان دنوں بحری سفر میں کئی ہفتے لگ جاتے تھے۔ خیر، میر علی کے جانے کے بعد ولید خان اس کے گھر کا خیال رکھنے لگا۔ دن میں ایک یا دو بار اپنے خالو بشیر خان کے پاس جاتا اور رات کو ان کے باڑے میں جا کر سو جاتا۔ یہ باڑا جہاں بھیڑیں رکھی جاتی تھیں، گھر کی دیوار سے متصل تھا جس میں ایک کھڑکی تھی جو گھر سے باڑے میں کھلتی تھی۔ ولید خان صبح ناشتہ کر کے میر علی کے گھر آ جاتا، بشیر خان سے گپ شپ کرتا اور شاہ بانو سسر اور ولید کے لیے قہوہ بنا کر لے آتی تھی۔ وہ پوچھتا، بھائی آپ کو کچھ سودا سلف منگوانا ہے؟ کسی شے کی ضرورت ہو تو بتا دیجیے، میں یہ اشیاء بلال خان کے ہاتھ بھجوا دوں گا۔ سودا سلف یا سسر کی دوا منگوانا ہوتا تو شاہ بانو بتا دیتی اور وہ خرید کر اپنے آٹھ سالہ بھتیجے کے ہاتھ بھیجوا دیتا اور خود اپنے کام کاج میں مصروف ہو جاتا۔ مغرب کے بعد وہ دوبارہ بشیر خان کے پاس آتا، در پر دستک دیتا، خالو در پر آ کر اسے گھر کے اندر آنے کو کہتا مگر وہ باہر ہی سے اجازت طلب کرتا کہ اطلاع دینے آیا تھا۔ آپ دروازہ اندر سے بند کر لیں، میں باڑے جا رہا ہوں۔ تمہاری حیاتی دراز ہو، جوانی ماڑو۔ بزرگ دعائیں دے کر اندر سے کنڈی لگا کر اپنے حجرے میں لیٹ جاتا۔ ولید باڑے کے احاطے سے بھیڑیں اکٹھی کر کے پہلے انہیں ہال نما کمرے میں بند کرتا پھر قریب بنے حجرے میں جا کر سو جاتا۔ صبح کی اذان کے وقت وہ بھیڑوں کو ہال سے احاطے میں لے آتا، گھاس کا گٹھر کھول کر دانا پانی ڈالتا اور ناشتہ کرنے اپنے گھر چلا جاتا۔ ولید خان کی عادت تھی کہ وہ ناشتہ اپنے گھر میں کرتا تھا۔ اس طرح کئی ماہ تک سب کچھ ٹھیک چلتا رہا۔ میر علی خان کا والد پچھتر سالہ بزرگ تھا اور وہ اس عمر میں بھیڑوں کی دیکھ بھال سے قاصر تھا۔ پہاڑی علاقہ ہونے کی وجہ سے گھر کا سودا سلف لانا بھی بشیر خان کے بس کی بات نہ تھی۔ ولید خان تو سمجھو کہ اس گھر کا بچہ تھا، انہی کے گھر پلا بڑھا تھا۔ بشیر خان کی بیوی اور ولید کی والدہ آپس میں سگی بہنیں تھیں، پھر وہ اس کے مرحوم چھوٹے بھائی کا بیٹا بھی تھا، تبھی وہ اس نوجوان کو اپنے بیٹے کی طرح جانتا تھا جس نے میر علی کی غیر موجودگی میں بیٹے کی کمی محسوس نہ ہونے دی۔ لاکھ اپنوں پر اعتبار سہی مگر اس علاقے کی اپنی روایات تھیں۔ گھر اور باڑے کی دیوار کے درمیان جو کھڑکی نصب تھی، بیٹے کے جانے کے بعد بشیر خان نے اس پر تالا لگا کر گھر کے اندر سے باڑے میں جانے کا راستہ بند کر دیا تھا۔ جب رات کو ولید آتا، وہ گھر کے بیرونی دروازے پر دستک دیتا اور اپنی آمد کی اطلاع دیتا تھا۔ بشیر خان کبھی میر علی خان کی بندوق اسے دے کر کہتا بیٹا ہوشیار ہو کر سونا ہمارے دشمنوں کی بستی بھی نزدیک ہے اور انہیں خبر ہے کہ آج کل میر علی موجود نہیں ہے۔ بندوق کو بھر کر سرہانے رکھا کرو۔ بزرگ نے صحیح کہا تھا کہ انسان کی نیت بدلنے میں دیر نہیں لگتی اور کسی کے دل کا بھی کچھ پتا نہیں ہوتا کب وہ انتقام کی لپیٹ میں آجائے اور سلگ اٹھے۔ ولید خان دشمن نہ تھا بلکہ اپنا تھا پھر کیسے اور کب اس کے دل میں فتور جاگا اور وہ دشمن نہیں بلکہ آستین کا سانپ بن گیا۔ میر علی خان نے سفر پر جاتے وقت جس دوست کو اپنے گھر بار کا محافظ بنایا وہی لٹیرا ثابت ہوا۔ حالانکہ اس علاقے میں ایسے برتاؤ کا تصور بھی نہیں تھا۔ شاہ بانو بڑی خوبصورت تھی اتنی کہ اندھیرے میں بیٹھی ہوتی تو تاریکی میں بھی اس کے حسن سے اجالا ہو جاتا۔ لاکھ کوئی عورت حسین ہو لیکن بھائی کہنے والے اپنے خالہ زاد سے تو اسے کوئی خطرہ نہیں تھا۔ نہ جانے کب ولید کے فسادی نفس نے انگڑائی لی اور نیت خراب ہو گئی۔ وہ اب شاہ بانو کو دوسری نظروں سے دیکھنے لگا اور دل اس پر آ گیا۔ وہ اس کے لیے بے چین رہنے لگا۔ خود کو قابو میں رکھنے کے لیے تھوڑا سا نشہ کرنا شروع کر دیا تاکہ نشے سے جلد نیند آ جاتی اور غلط خیالات کی بھٹی بجھ جاتی مگر ایسا نہ ہو سکا بلکہ نشہ کرنے سے یہ آگ اور بھی بھڑک گئی۔ وہ رات کے علاوہ دن بھر بھی بے قرار رہتا۔ رات کو شاہ بانو اور ولید کے بیچ بس ایک دیوار تھی جس میں کھڑکی پر تالا لگا دیا گیا تھا۔ وہ سوچتا اگر تالا نہ ہوتا تو وہ رات کو کسی بہانے کھڑکی سے خالو کے گھر پھلانگ کر شاہ بانو سے دو چار باتیں کر لیتا۔ نشے کی لت نے اسے نئی نئی لگائی تھی تاکہ چارپائی پر گرتے ہی نیند کی آغوش میں چلا جائے مگر چند دنوں کے بعد نشے کا اثر کم ہو گیا۔ آنکھیں پھر نیند کو ترسنے لگیں۔ اس نے نشہ آور مقدار بڑھا دی اور ایک رات جب زیادہ نشہ غالب آیا تو وہ چارپائی کو باڑے کی دیوار کے ساتھ لگا کر بشیر خان کے گھر کی دیوار پھلانگ گیا۔ یہ رات گیارہ بجے کا وقت تھا۔ یہ علاقہ بجلی سے محروم تھا اس لیے اس کی حرکت کو کوئی نہ دیکھ سکا اور بشیر خان گہری نیند سو رہا تھا۔ شاہ بانو کچی نیند میں تھی اور جب اسے کھٹکے کی آواز سنائی دی تو وہ خوفزدہ ہو گئی کہ شاید کوئی دشمن گھر میں آ گیا ہے۔ وہ دبے قدموں اٹھ کر اپنے حجرے کی در سے جھانکی تو سایہ سا نظر آیا۔ شاہ بانو نے خنجر اٹھا لیا اور دروازے سے بولی کون ہے؟ میں ہوں ولید خان، ڈرو نہیں دروازہ کھولو، میں بندوق لینے آیا ہوں آج اپنی بندوق گھر بھول آیا ہوں، تم مجھے میر علی کی بندوق دے دو اور کار بھی ٹھیک ہے، تم باہر ٹھہر میں دیئے دیتی ہوں۔ اس نے دیا جلایا تو حجرے میں مدھم روشنی ہو گئی۔ شاہ بانو نے شوہر کی بندوق کھونٹی سے اتاری اور ولید کو دروازے پر تھمائی تب ہی اندھیرے میں اس نے پکڑ لیا۔ وہ بولی ہوش میں تو ہو ولید خان کیا نشہ کر لیا ہے؟ ہاں، اس نے کہا یہ کر جو نہیں وہ اس کے نزدیک ہوا۔ اس کے منہ سے نشہ کی تیز بو آئی۔ شاہ بانو نے کہا ولید خان یہ کام تم نے کب سے شروع کیا ہے؟ اچھا لو بندوق اور اب جاؤ۔ کیسے جاؤں؟ تمہارے گھر کے بیرونی دروازے کے اندر خالو نے تالا لگا دیا ہے۔ اچھا تو اب دوبارہ دیوار مت پھلانگ ورنہ کوئی دشمن دیکھ لے گا تو بہت برا ہو گا، سیدھے راستے سے چلے جاؤ۔ شاہ بانو کو گمان بھی نہ تھا کہ اس وقت ولید کسی نیت سے ادھر آیا ہے۔ سیدھا راستہ کون سا ہے؟ میں چابی لاتی ہوں تالا کھول کر کھڑکی سے باڑے میں چلے جاؤ۔ اس نے کھڑکی کا تالا کھولا، اب جاؤ۔ ولید نہ گیا وہاں کھڑا رہا۔ بھائی ولید تم جاتے کیوں نہیں؟ مگر وہ تو آپے میں نہ تھا، نشہ سر چڑھ چکا تھا۔ اس نے شاہ بانو کا دامن کھینچنا چاہا تو وہ دوڑ کر حجرے میں چلی گئی اور اندر سے کنڈی لگا لی۔ جب ولید نے دیکھا کہ وہ در نہیں کھولے گی تو دروازے کے پاس منہ رکھ کر کہا میری بات سن لو بات سن لو گی تو ابھی چلا جاؤں گا۔ پہلے تو وہ سمجھی تھی کہ نشے کی حالت میں ہے تبھی بہکی بہکی باتیں کر رہا ہے۔ جب اس نے ولید کی نیت خراب دیکھی تو کہا اگر نہ جاؤ گی تو میں شور مچا کر چاچا جی کو جگا دوں گی۔ ایک شرط پر جاتا ہوں تم کھڑکی کے قریب آ کر بات سنو گی۔ ہاں میں سنوں گی مگر تم باڑے میں چلے جاؤ۔ ولید نے قسم لی اور اس کے بعد کھڑکی سے باڑے میں کود گیا۔ شاہ بانو نے کھڑکی کے پاس آ کر اسے بند کر دیا اور تالا لگا کر کہا ہاں اب کہو جو کہتا ہے مگر یاد رکھنا اگر تم نے دوبارہ دیوار پھلانگ کر اس طرف آنے کی کوشش کی تو میں چاچا جی کو جگا دوں گی پھر جانتے ہو تمہارا کیا حشر ہو گا۔ ٹھیک ہے میں ادھر سے بات کر لیتا ہوں۔ دیکھو شاہ بانو تم اتنی خوبصورت ہو کہ میں تم سے شادی کرنا چاہتا ہوں تم میرا ساتھ دو تو میں کسی طور میر علی کو درمیان سے نکال کر تم سے شادی کر لوں گا۔ نشے کی وجہ سے تمہارا دماغ چل گیا ہے شاید کیا تم بھول گئی ہو میں تمہاری حفاظت کا ذمہ دار ہوں اور میر علی کی امانت ہوں۔ میرے ماں باپ نہیں ہیں ورنہ میں اس وقت ان کے پاس چلی جاتی، جب تک میر علی واپس نہ آ جائے۔ مگر اب میں اکیلی ہوں، میرے ہوتے ہوئے تم اکیلی نہیں ہو۔ اس خیال کو دل سے نکال دو۔ ولید خان منہ سنبھال کر بات کرو۔ جب تک میر علی زندہ ہے میں اس کے ساتھ ہوں اگر تم نے میری طرف ہاتھ بڑھایا تو میں جان دے دوں گی یا برادری میں جا کر تمہاری نیت کا پول کھول دوں گی تم کسی کو منہ دکھانے کے قابل نہ رہو گے۔ اس نے بانو کو برہم دیکھ کر کہا تیری برہمی نے تو میرا نشہ ہرن کر دیا ہے۔ اچھا بھول جاؤ میں نے کہا جو ہوا تجھ سے معذرت خواہ ہوں آج کی بات کا کر مرمت کرنا خود کو سنوارنا اور نہ مجھے بدنام کرنا۔ آئندہ کے لیے تو یہ کہو کہ میں تم سے کلام کروں گا اور نہ تمہاری جانب دیکھوں گا۔ میر علی کی امانت ہوں اور وہ میرا بھائی ہے اس ناتے تم میری بھابی اور ہمیشہ بھابی ہی رہو گی۔ ولید کی لجاجت پر بانو چپ ہو گئی مگر صدمے سے برا حال تھا۔ وہ لاکھ قسمیں کھائے مگر شاہ بانو کو اب اس پر اعتبار نہ تھا۔ رات کو جب سر پر آئی تو سوچ لیا کہ میں یہاں نہ رکوں گی یہ روز رات کو باڑے میں سونے آئے گا نشے میں بھی نہ جانے کیا کر بیٹھے گا بس شاہ بانو سسر کے سوتے گھر سے نکل گئی۔ تھوڑی دوری پر میر علی کی پھوپھی کا گھر تھا وہ وہاں چلی گئی۔ در پر خود پھوپھی آگئی۔ خیر تو ہے بیٹی رات کے وقت آئی ہو۔ ہاں بواجی خیریت ہے اندر چل کر بتاتی ہوں۔ شاہ بانو بو کھلائی ہوئی تھی وہ خاتون پر اپنے گھر کے راز ظاہر نہ کرنا چاہتی تھی کیونکہ وہ ولید کی بھی رشتہ دار تھی۔ خاتون بی بی نے لاکھ پوچھا وہ کچھ نہ بتا پائی بس اتنا کہا کہ چاچا جی دوا کھا کر گہری نیند سو جاتے ہیں تو میں رات بھر ڈرتی رہتی ہوں نیند نہیں آتی اسی لیے آج تمہارے پاس سونے آئی ہوں۔ صبح فجر کی نماز کے وقت خاتون بی بی اٹھ کر کھڑکی سے باہر جھانکی اور نیند سے آنکھیں موندے دم گھٹتے چرواہے کو دیکھا جو بھیڑوں کو باہر لے جا رہا تھا۔ وہ حیرت میں پڑ گئی کیونکہ اس نے ولید کو ایسا نہیں دیکھا تھا۔ وہ دھیرے دھیرے نیچے اتر کر اس کے پاس آئی۔ ولید نے جھک کر اسے دیکھا اور دل میں خیال آیا کہ وہ اسے جھوٹ بول رہی ہے مگر اس نے کوئی بات نہ کی اور آہستہ آہستہ نیچے اتر گیا۔ کچھ دنوں بعد جب میر علی کی واپسی ہوئی تو اس نے والد سے ولید خان کے بارے میں پوچھا تو اس نے کچھ نہ کہا۔ چند دنوں کے بعد جب ولید نے دعویٰ کیا کہ شاہ بانو اس کے ساتھ کسی حد تک غلط برتاؤ کرتی ہے تو اس کی بات پر کسی نے اعتبار نہ کیا۔ اسے بلا کر میر علی نے سمجھایا کہ اگر تمہیں شاہ بانو کی حفاظت کا حکم دیا گیا تھا تو تم نے اسے شرمندہ کیوں کیا۔ تم نے بہت غلط کیا ہے۔ تم دشمن کو موقع نہ دو، یہ گھر عزیز ہے۔ اور سن لو اگر تم نے ایسا کیا تو میں تمہیں کبھی معاف نہ کروں گا۔ اس کے بعد ولید خان نے وہ سارا الزام شاہ بانو پر ڈال دیا اور اپنے آپ کو مظلوم بنا لیا کہ وہ اس کا پاسبان تھا مگر وہ اس سے بدلہ لے رہا ہے۔ یہ الزام اتنا گندا تھا کہ پورے خاندان کو ایک دوسرے سے جدا کر گیا۔ اس کہانی سے یہ سبق ملتا ہے کہ رشتے چاہے کتنے ہی قریبی ہوں، جب نیت خراب ہو جائے تو وہ سب دشمن بن جاتے ہیں اور خاندان کی حفاظت اور عزت سب سے اہم ہوتی ہے۔ دوست بھی بطور گواہ جمع کر لیے جنہوں نے یہ گواہی دی کہ یہ عورت پھو بھی ساس کے گھر سونے کا بہانہ کر کے رات کے پچھلے پہر مذکورہ شخص سے ملاقات کرنے کے بعد گھر واپس لوٹ آتی ہے۔ گواہوں نے بھی کہا کہ ولید خان درست کہتا ہے، شاہ بانو بدکاری کی راہ پر چل پڑی ہے۔ ان لوگوں نے پھر اپنے جیسے اور لوگوں کو اکٹھا کر لیا جو ان کے ہم نوا ہو گئے۔ سبھی مل کر علاقے کے مولوی صاحب کے پاس گئے، مسئلہ بیان کر کے رائے مانگی۔ مولوی صاحب نے پوچھا تم میں سے کتنے لوگوں نے اس عورت کو بدکاری کرتے اپنی آنکھوں سے دیکھا ہے۔ ہم چاروں نے اپنی آنکھوں سے دیکھا ہے۔ ہم رات کو اس کی نگرانی کرتے تھے اور اس کا تعاقب کیا۔ انہوں نے پھر ایک من گھڑت کہانی سنادی کہ فتوی لے کر جرگہ بلوالیں۔ مولوی صاحب بے چارے گاؤں کے سیدھے سادے آدمی تھے۔ انہوں نے ان لوگوں کی جھوٹی قسموں پر یقین کر لیا اور اپنی رائے دے دی کہ ایسی عورت جس کی بد چلنی کے چار گواہ عینی شاہد ہوں تو وہ قابل تعزیر ہوتی ہے۔ اب یہ لوگ اپنی برادری کے بڑوں کے پاس آئے، مولوی صاحب کی رائے کا حوالہ دیا اور جرگہ کے لیے کہا۔ انہوں نے جواب دیا کہ عورت کے شوہر کو آنے دو اور اس شخص کو بھی پیش کرو جس کے ساتھ تم اس عورت پر بد چلنی کا الزام لگا رہے ہو۔ وہ شخص سزا کے ڈر سے کل ہی یہاں سے کہیں جا کر روپوش ہو گیا ہے۔ اب بہتان لگانے والوں کا اصرار تھا کہ جلد فیصلہ ہو جانا چاہیے، لازم ہے کہ بدکار عورت کو سزا دے کر نشان عبرت بنا دیا جائے تاکہ گاؤں میں کوئی دوسری عورت دو بار ایسی جرات نہ کر سکے۔ ان ظالموں نے اس نیک بی بی کے شوہر کے آنے کا بھی انتظار نہ کیا اور نہ ہی مقررہ مدت کا کہ جس کے بعد ہی اس کو سزا دی جانی موجب ہوتی، خود ہی انہوں نے ایک گڑھا کھودا اور اس معصوم کو گڑھے میں ڈال کر خشت باری شروع کر دی۔ شاہ بانو روتی چلاتی رہ گئی کہ میں بے گناہ ہوں، مجھے مت مارو، میرے شوہر کو آنے دو لیکن گاؤں کے آن پڑھے لوگ کہاں سنتے تھے۔ جب میر علی خان آیا تو ولید خان نے سر خرو ہو کر اسے سارا قصہ سنایا اور گواہ پیش کیے، جرگے سے بھی آگاہ کیا مگر بوڑھے سر کا ضمیر خاموش نہ رہ سکا اور وہ چلا کر بیٹے سے لپٹ گیا۔ اس نے کہا کہ میری بہو ایسی نہ تھی، وہ مجھ سے اجازت لے کر میری بہن کے گھر سونے جاتی تھی، انہوں نے سراسر اس پاکباز پر بہتان لگایا ہے۔ اس کی گواہی میری بہن اور اس کے گھر والے دے سکتے ہیں۔ خاتون پھوپھی نے بھی گواہی دی کہ شاہ بانو نے وہ راتیں میرے گھر پر گزاری تھیں، وہ بہت پریشان دکھائی دیتی تھی مگر زبان سے کچھ نہیں بولتی تھی۔ جس روز بانو کو سزا دی گئی، اس روز ولید کا ایک ساتھی بہانے سے بشیر خان کو شہر کے اسپتال لے گیا تھا مگر راستے میں جب وہ واپس لوٹ رہے تھے، اس کے ضمیر نے اسے خاموش نہ رہنے دیا اور اس نے اشاروں کنایوں میں بوڑھے کو بتا دیا کہ تیری بہو پر تیرے بھتیجے ولید خان کی نظر خراب تھی، شاہ بانو کی پاکبازی کی سزا اس کو اسی ملا ملعون نے دلوائی ہے۔ جب میر علی خان کو یہ حقیقت معلوم ہوئی، اس نے ولید خان کے سینے میں چھ گولیاں اتار دیں اور پھر روپوش ہو گیا اور ایسا روپوش ہوا کہ کبھی کسی کو دوبارہ نظر نہ آیا۔
Sukoon Ki Talash Mein,بعض اوقات محرومیاں اور ناکامیاں انسان کی زندگی میں خود داخل نہیں ہوتیں، بلکہ یہ ہماری اپنی ناسمجھی اور نادانی کی پیدا کردہ بھی ہوتی ہیں۔ ناقص العقل انسان خود اپنے ہاتھوں، بے سوچے سمجھے اپنی پر سکون زندگی کو بے سکون اور تلخ بنا لیتا ہے اور تسلیم ہی نہیں کرتا کہ اس نے غلطیاں کی ہیں۔ جب کٹھن راستوں پر ٹھوکریں کھا کر بری طرح تھک جاتا ہے، تب اسے احساس ہوتا ہے کہ اس نے کیا کیا۔میرے بھائی کی زندگی بھی کچھ ایسے ہی دکھوں سے عبارت ہے۔ اس کی داستان بیان کرنے سے پہلے بتاتی چلوں کہ ہم ایسی جگہ کے بسنے والے ہیں جہاں برف پوش پہاڑوں کے اونچے اونچے سلسلے ہیں، خوبصورت وادیاں اور پر فضا مقامات ہیں، مگر زندگی اتنی آسان بھی نہیں۔ پھر بھی ہماری زندگی اتنی کٹھن نہیں تھی کیونکہ پھلوں کے باغات اور وافر زمین ہمارے پاس تھی، جس سے سال بھر کا گزارہ بآسانی ہوتا تھا۔میرے بھائی کا نام جافان ہے۔ وہ اکلوتا، ہم سب کا پیارا اور راج دلارا بلکہ آنکھوں کا تارا ہے تو بے جانہ ہوگا۔ اسے اپنے گھر میں کوئی تکلیف نہ تھی۔ وہ یہاں شہزادوں کی مانند راج کرتا تھا۔ یہاں کے نامی گرامی زمیندار کا بیٹا اور اعلیٰ خاندان کا چشم و چراغ تھا۔ سچ یہ ہے کہ انسان کسی حال میں مطمئن اور خوش نہیں رہتا، مگر وہ بھی جانے کیوں اپنے گھر سے مطمئن نہ تھا۔ وہ طالب علم تھا اور اس کا کام بس تعلیم حاصل کرنا تھا، مگر یہاں تعلیم حاصل کرنا فضول بات سمجھتا تھا۔ دراصل وہ میدانی علاقے میں جا کر پڑھنا چاہتا تھا۔ اس کا کہنا تھا کہ یہاں کی پڑھائی میں جان نہیں ہے اور نہ ہی اچھے اساتذہ ہیں۔ مجھے یہاں نہیں پڑھنا بلکہ کسی بڑے شہر کے بڑے اعلیٰ تعلیمی ادارے میں پڑھ کر ترقی کرنا ہے۔ بھلا اس سنسان پہاڑی علاقے میں میں کیونکر ترقی کر سکتا ہوں؟ بس ترقی کے خواب دل میں سجائے میرا بھائی اپنی خوبصورت اور ہری بھری جنت سے نکلا اور زمانے کی تلخی اور ٹھوکروں کا شکار ہو کر حالات کی کانٹوں بھری وادی میں جا گرا۔ میرے بھائی کا نام تو جافان ہے، مگر اسے کہتے شیر و ہیں، تو آگے کی داستان بھائی شیر و سے سنیے۔ اس وقت گھر اسناٹا چھایا ہوا تھا اور چاند کہیں بادلوں میں چھپا ہوا تھا۔ گرمی کا موسم تھا جس کی وجہ سے سب لوگ پریشان تھے۔ چاروں طرف اندھیرے اور خاموشی کا راج تھا، البتہ کہیں دور کبھی کبھی کسی کتے کے بھونکنے کی آواز کانوں میں آ جاتی، تو مردہ رات میں زندگی کا احساس جاگ جاتا تھا۔ میں ابھی تک جاگ رہا تھا۔ نجانے کون سا غم تھا جو مجھے ایسے جلا رہا تھا جیسے میں نے کوئی خطا کی ہے اور اب پچھتاوے کی آگ میں بری طرح جھلس رہا ہوں۔ ماضی کی ایک ایک بات مسل کی طرح میری آنکھوں کے سامنے سے گزر رہی تھی۔ جب میں چھوٹا تھا تو کسی بات کی فکر نہیں تھی۔ سبھی مجھ سے پیار کرتے تھے، تبھی ماں باپ کے پیار نے مجھے معرور کر دیا تھا، مگر جب زندگی کی سختیوں کا ادراک ہوا، تو سارا غرور بھرے پہاڑ کی مانند گرنے لگا اور زندگی کو کسی سخت چٹان سے ٹکرانے کو دل چاہنے لگا۔ آرام دہ زندگی نے ایسا آرام طلب بنا دیا تھا کہ کوئی کام کرنے کو جی نہیں چاہتا تھا۔ سوتا تو اٹھنے کی سکت نہ ہوتی، بیٹھ جاتا تو کھڑے ہونے میں دقت محسوس ہوتی۔ یہ عیش پرستی کا نتیجہ تھا کیونکہ خوشحالی تھی اور کرنے کو کوئی کام نہیں تھا۔ پڑھائی کے سوا اور پڑھائی کے معیار سے میرا دل مطمئن نہیں تھا۔ جی چاہتا تھا کہ اسلام آباد، راولپنڈی کے تعلیمی ادارے دیکھوں، کراچی کے تعلیمی اداروں میں نام لکھواوں۔ لگتا تھا کہ میں اپنے اس قیمتی اور سنہرے وقت کو کھو رہا ہوں۔ بزرگ سمجھاتے کہ اپنے شہر میں ہی رہ کر تعلیم حاصل کرو، اپنا گھر چھوڑ کر کہیں نہ جاؤ، مگر میں جلد از جلد یہ پنجرہ توڑ کر نکل جانا چاہتا تھا۔مجھے اپنی ماں کے وہ شکستہ آنسو یاد ہیں ، جب میں منع کرتی تھی کیونکہ وہ نہیں چاہتی تھی کہ میں ان کی نظروں سے دور جاؤں۔ بہن ہاتھ جوڑ کر کہتی تھی، بھیاپردیس نہیں جانا، ہم تمہارے بغیر کیا کریں گے۔ والد نے مجھے بار بار سمجھایا، بیٹا یہاں اللہ کا دیا سب کچھ ہے۔ کس چیز کی کمی ہے؟ کھاتے پیتے ہو، سب رشتہ دار تمہیں عزت کی نگاہ سے دیکھتے ہیں، آرام سے پڑھو اور جو کچھ کرنا ہے کرو۔ اپنے گھر کی مٹی میں بہت وزن ہوتا ہے۔ باہر نکلنے سے آدمی ہلکا ہو جاتا ہے۔ مگر مجھ پر تو بڑے شہر جا کر ترقی کرنے کا بھوت سوار تھا۔ میرا خیال تھا کہ چھوٹے شہر میں رہ کر آدمی ترقی نہیں کر سکتا۔ جب میں نے پوری طرح بوریا بستر باندھ کر جانے کا فیصلہ کر لیا، تو امی نے جا کر بزرگوں سے کہا کہ مجھے روکو۔تب خاندان کے کچھ بزرگ بھی مجھے سمجھانے آئے، مگر میں کب بڑوں کی سنتا تھا؟ جو ان کی مانتا؟ میری عمر ہی کتنی تھی؟ میں سترہ اٹھارہ برس کا نوجوان تھا، جس کے اپنے جذبات تھے۔ میں ان بزرگوں کی عمر کے مطابق تو نہیں سوچ سکتا تھا۔ بس پھر میں نے اپنا گاؤں ہی چھوڑنے کا فیصلہ کر لیا۔ جس رات مجھے جانا تھا، مجھے نیند نہیں آ رہی تھی۔ ہواؤں کے ختنوں اور پتوں سے سائیں سائیں کرتی ہوئی چل رہی تھی۔ یہ رمضان کا مہینہ تھا۔ جب سب سو گئے، تو میں اٹھ بیٹھا اور سوچا کہ اب کیا کرنا چاہیے؟ شہر کیسے جاؤں؟رقم تو جیب میں نہیں، پھر یاد آیا کہ کل ابا جان نے امی کو کچھ رقم دی تھی، جو انہوں نے میرے سامنے اپنی صندوقی میں رکھ دی تھی۔ میں وہ رقم نکال کر گھر سے نکل گیا۔ اپنی تعلیمی اسناد میں نے پہلے ہی ایک بیگ میں رکھ لی تھیں۔ بیگ اٹھا کر میں ماں کی چارپائی کی طرف گیا۔ ان کے ہونٹ دیئے کی مدھم روشنی میں ہل رہے تھے، گویا میری حفاظت کی دعا مانگ رہے تھے۔ میں نے ایک الوداعی نظر سب پر ڈالی اور گھر سے نکل گیا۔ ابھی صبح نہیں ہوئی تھی۔ چلتے چلتے میں ہائی وے پر آ گیا، جو گھر سے تقریباً ایک کلومیٹر کے فاصلے پر تھا۔ ہر طرف سناٹا اور خاموشی تھی، کسی پرندے یا انسان کی آواز تک سنائی نہیں دے رہی تھی۔ بس صبح کی ٹھنڈی ہوا کے جھونکے میرے بالوں کو چھو کر گزر رہے تھے اور میرے چہرے کو خوشگوار انداز سے تھپتھپا رہے تھے۔ وہ مجھ کو پردیس جاتے ہوئے غالباً خدا حافظ کہہ رہے تھے۔ جب میں روڈ پر پہنچا، تو صبح کا اجالا ہر سو پھیل چکا تھا۔ پرندوں کی دلکش اور سریلی آوازوں نے دل میں سکون کی کیفیت بھر دی تھی۔ ایک طرف یہ ڈر تھا کہ کہیں والد صاحب کو پتہ نہ چل جائے کہ میں گھر چھوڑ کر نکل آیا ہوں۔ وہ مجھے پکڑنے آ جاتے۔ دوسری طرف جس گاڑی کا بے چینی سے انتظار تھا، اس کا دور دور تک نام و نشان نہیں تھا۔ خدا خدا کر کے وہ کوچ آئی، جس پر مجھے سوار ہونا تھا۔ میں نے شکر ادا کیا، گاڑی کو روکا، آخری بار اپنے گاؤں پر غمزدہ دل سے نگاہ ڈالی اور جلدی سے اس میں سوار ہو گیا۔ تقریباً ایک گھنٹے میں میرے گاؤں سے گاڑی شہر پہنچ گئی۔ جلدی سے میں بس اسٹاپ کی طرف روانہ ہوا اور ٹکٹ خرید لیا۔ انہوں نے دوپہر ایک بجے والی گاڑی کا ٹکٹ دیا، تو میں ایک کیفے میں جا کے بیٹھ گیا۔ مسافروں کے لیے یہ کیفے کھلا تھا۔ اوپر پردہ پڑا تھا، مگر اندر جا کے مل رہی تھی۔ میں نے سحری نہیں کی تھی، اس لیے روزے کی نیت بھی نہیں کی تھی، لہٰذا میں نے چائے پی تاکہ کچھ حواس بحال ہوں۔ پھر مقررہ وقت پر گاڑی میں بیٹھ گیا اور جب شہر پہنچا، تب ہوش آیا کہ اب گاڑی سے اترنا ہے۔ گاڑی سے اتر کر میں چاروں طرف دیکھ رہا تھا اور سوچ رہا تھا کہ کہاں جاؤں؟ کہاں رہوں؟ کیونکہ یہاں میں اجنبی تھا۔ کئی لوگ اپنے اپنے عزیزوں کے ساتھ تھے، میں اکیلا کھڑا تھا۔ مجھے خوش آمدید کہنے والا کوئی تھا اور نہ خدا حافظ کہنے والا۔خدا پر توکل کر کے میں ایک اور گاڑی میں بیٹھ گیا۔ تھوڑی دیر اپنی سوچوں میں گم رہا کہ میری برابر والی نشست پر ایک معزز اور بااحترام شخص آ کر بیٹھ گیا۔ اس کا چہرہ روشن اور ہشاش بشاش تھا۔ اس نے پوچھا، بیٹا کہاں جا رہے ہو؟میں نے بتایا کہ اسلام آباد بورڈ کا کام ہے۔ اس نے پوچھا، کہاں سے آ رہے ہو؟ میں نے اپنے گاؤں کا نام بتایا تو اس نےکہا کہ وہ میرے گاؤں کے ساتھ والے گاؤں کا رہنے والا ہے۔ یہ سن کر میری خوشی کی انتہا نہ رہی۔ اس نے میری مدد کا یقین دلایا تو مجھے سکون مل گیا۔ جب ہم ایک جگہ اترے، اس شخص نے ٹیکسی لی، مجھے ساتھ بٹھایا اور ہم اقبال ٹاؤن پہنچے، جہاں اس کا گھر تھا۔ وہ شادی شدہ اور بال بچے دار تھا۔ ان لوگوں نے میری آؤ بھگت کی، کھانا کھلایا۔ اس معزز آدمی نے مجھے مشورہ دیا کہ بیٹھو، تم تھک گئے ہو، آرام کرو۔ صبح تمہارے مائیگریشن سرٹیفکیٹ کے لیے چلیں گے۔ اگلی صبح چچا محمود کے ساتھ ہم بورڈ گئے، جہاں اپنے دوست کے توسط سے انہوں نے میرا کام کروا دیا۔ رات کو چچا محمود مجھے اسٹیشن چھوڑنے آئے اور چناب ایکسپریس میں بٹھا دیا۔ گاڑی نو بجے شب روانہ ہوئی۔ کراچی میں میرا ایک دوست ندیم رہتا تھا اور ایک کزن بھی، اس کے علاوہ کسی اور کا پتا میرے پاس نہیں تھا۔ جب گاڑی اسٹیل مل کراس کرنے لگی، تو میرے ساتھ بیٹھے مسافر نے پوچھا کہ بھائی، آپ نے کراچی میں کہاں جانا ہے۔ میں نے بتایا کہ پرانا حاجی کیمپ، وہاں میرا کزن کام کرتا ہے، لیکن راستہ معلوم نہیں، میں پہلی بار جا رہا ہوں۔ اس نے تسلی دی کہ فکر نہ کرو، میں تمہیں چھوڑ دوں گا۔ کینٹ اسٹیشن پر مسافر گاڑی سے اترنے لگے۔ جب میں اپنے ہم سفر کے ساتھ اترا تو ایک عجیب سی گھبراہٹ طاری ہو گئی۔ کہاں وہ چھوٹی سی جگہ اور کہاں یہ اتنا بڑا شہر میں لوگوں کے ازدحام کو دیکھ کر دنگ رہ گیا۔ آخر ہم اسٹیشن سے نکل آئے اور پرانے حاجی کیمپ جانے والی ویگن میں بیٹھ گئے۔ مجھے یہ شہر عجیب سا لگ رہا تھا، اونچی اونچی عمارتیں، کشادہ سڑکیں اور بے پناہ رش۔ پہاڑوں کا کہیں نام و نشان تک نہ تھا۔ جب ہم حاجی کیمپ پہنچے تو وہ اجنبی مجھے خدا حافظ کہہ کر چلا گیا، کیونکہ وہ صرف مجھے چھوڑنے کے لیے یہاں تک آیا تھا، ورنہ اسے تو کورنگی جانا تھا۔ میں اپنے گرد و پیش کو دیکھ کر حیران و پریشان تھا کہ اب کیا کروں؟ کوئی جان پہچان نہ تھی۔ میری پریشانی بڑھنے لگی۔ سب اپنے کاموں میں مصروف تھے، کسی کو کسی سے واسطہ نہ تھا۔ میں نے اپنے کزن مادر بھائی کو تلاش کرنے کے لیے تمام دکان داروں سے اس کے بارے میں پوچھا، مگر سب نے لاعلمی کا اظہار کیا۔ دن بھر ایسے ہی ٹھوکریں کھاتا رہا۔ جب بہت تھک گیا تو ایک پان والے سے پوچھا کہ بھائی، کوئی ہوٹل ملے گا؟ اس نے قریب ہی ایک ہوٹل کا بتایا۔ میں وہاں پہنچا، منیجر کو رقم دی، تو اس نے کمرے کی چابی دے دی۔ رات ہو چکی تھی۔ میں تھکن سے چور بستر پر گرا اور سو گیا، یہ سوچ کر کہ کل کی فکر کل کروں گا، آج تو سو لوں۔ صبح جب آنکھ کھلی تو دیوار پر نظر پڑی۔ وہاں لکھا تھا کہ میں پچیس اگست کو گھر سے بھاگ کر کراچی آیا تھا۔ یہاں آتے ہی جیب کٹ گئی۔ شکر ہے کچھ رقم علیحدہ سے بیگ کے اندرونی حصے میں رکھ کر سی لی تھی۔ ایک ماہ کراچی میں ٹھوکریں کھاتا رہا، مگر کوئی نوکری نہ ملی۔ اب میں بہت اداسی کے ساتھ واپس گاؤں جا رہا ہوں۔ اگر کوئی میری طرح آئے، تو تاکید ہے کہ وہ کراچی کی تلخیاں برداشت کرنے سے پہلے گاؤں لوٹ جائے۔ اس میں اس کا اور اس کے ماں باپ کا بھلا ہے۔ فقط، گل پشاوری۔ یہ پڑھ کر مجھے اپنا واقعہ یاد آ گیا۔ چونکہ میں بھی اسی طرح گھر سے بھاگ کر آیا تھا، لیکن ابھی تک کسی نقصان کا سامنا نہیں ہوا تھا۔ بہرحال، ناشتہ کر کے میں ویگن میں بیٹھ کر دوبارہ قادر بھائی کی تلاش میں نکل گیا۔ اتفاق سے ایک پرانا کلاس فیلو مل گیا۔ میں اتنا خوش ہوا، جیسے دنیا جہاں کی دولت مل گئی ہو۔ بڑھ کر گلے سے لگا اور اپنی ساری بپتا سنائی، تو اس نے تسلی دی اور کہا کہ وہ قادر بھائی کو جانتا ہے، کہاں رہتے ہیں، ہم ایک دوسرے سے ملتے رہتے ہیں، چلو آؤ۔ وہ مجھے لے کر میرے کزن کے پاس آیا۔ اب میری خوشی دو چند ہو گئی اور سکون ملا کہ میں بے آسرا نہیں ہوں۔ میں قادر بھائی کے ساتھ ہوٹل آیا، بل ادا کیا اور بیگ اٹھا کر ان کے ساتھ چلا آیا۔ رمضان المبارک کے دس روز باقی تھے۔ قادر بھائی نے کہا کہ گل شیر، تم ابھی آرام کرو، عید کے بعد تمہارے لیے نوکری تلاش کروں گا۔ عید کے بعد انہوں نے مارکیٹ میں ایک دکان پر مجھے کام دلوا دیا۔ پھر رہائش کا مسئلہ بھی حل کر دیا اور میرے گھر والوں کو خط لکھا کہ فکر نہ کریں، گل شیر میرے پاس ہے۔ ایک ہفتے میں والد صاحب کا جواب موصول ہوا۔ انہوں نے لکھا کہ عزیزم، تم خود سوچو، جس طریقے سے ہمیں چھوڑ کر گئے ہو، ہم نے جان لیا ہے کہ تم نے ماں باپ کو کچھ نہیں سمجھا۔ بچپن سے اب تک جس طرح لاڈ پیار سے تمہیں پالا اور تم سے جو امیدیں وابستہ کیں، تم نے ان سب کو خاک میں ملا دیا۔ بس ایسی ہی دل گرفتہ باتیں تھیں، جن سے صفحات بھرے ہوئے تھے۔ خط پڑھ کر میرے آنسو بہنے لگے، مگر اب کیا ہو سکتا تھا؟ اب تو میں ان سے میلوں دور آ چکا تھا۔ ایک ماہ کام کیا، پھر کسی وجہ سے سیٹھ ناراض ہو گیا، تو میں نے کام چھوڑ دیا اور قادر بھائی کے ساتھ کام پر لگ گیا۔ مگر ان کا سیٹھ اور بھی سخت تھا۔ بات بات پر تنخواہ کاٹ لیتا۔ میں نے ایک ماہ بعد وہ کام بھی چھوڑ دیا، کیونکہ ایسے ماحول سے میں کب آشنا تھا؟ پھر ایک مشہور برگر کمپنی میں نوکری ملی، مگر یہاں تنخواہ بہت کم تھی۔ آٹھ گھنٹے کھڑا رہنا پڑتا تھا۔ جب پہلے دن ڈیوٹی ختم کر کے جانے لگا، تو آرڈر ملا کہ برتن اور فرش بھی دھو کر جانا ہے۔ یہ سن کر جیسے بجلی مجھ پر گر گئی۔ بے اختیار آنسو بہنے لگے۔ والدین کے گھر تو تنکا بھی نہیں اٹھایا تھا، اور آج تقدیر، بلکہ اپنی کم عقلی کی وجہ سے برتن دھونے پر مجبور ہونا پڑا۔ اب کیا کر سکتا تھا؟ یہ کام بھی کرنا ہی پڑا۔ اس دن سے توبہ کر لی کہ آئندہ کسی کام کو حقیر نہیں سمجھوں گا۔ ایسے چھوٹے موٹے کام کر کے بھی جیب خالی رہتی تھی۔ تنخواہ اتنی کم تھی کہ بمشکل ایک وقت کی روٹی کا بندوبست ہو پاتا، پھر بھی ہر ماہ قرضہ چڑھتا جا رہا تھا۔ گھر سے خرچہ کس منہ سے منگواتا؟ ایک دن کھانے کو کچھ ملتا تو اگلے دن فاقہ کرنا پڑتا۔ روز بروز میری حالت بد سے بدتر ہوتی جا رہی تھی۔ کبھی جو چہرہ گلاب کی طرح کھلا کھلا ہوتا تھا، وہ زرد اور پژمردہ ہو چکا تھا۔ کمزوری بڑھتی جا رہی تھی۔ گاؤں میں پھل دیکھ کر دل نہیں للچاتا تھا حالانکہ ہر طرف ڈھیر لگے ہوتے تھے، اور یہاں جب دکانوں اور ٹھیلوں پر پھل دیکھتا تو دل للچا جاتا، مگر خریدنے کی استطاعت نہ تھی۔ جب سروس پر جاتا تو کالج سے لیٹ ہو جاتا، اور اگر کالج وقت پر جاتا تو ڈیوٹی سے لیٹ ہوتا، پھر تنخواہ سے پیسے کٹ جاتے۔ ان الجھنوں نے ذہن کو مفلوج کر دیا تھا۔ میں بہت شکستہ دل اور پژمردہ ہو کر کام کر رہا تھا۔ ایک دن بہت ضروری کام آن پڑا۔ سوچا آدھا دن کام کر کے چھٹی مانگ لوں گا۔ دوپہر بارہ بجے منیجر سے درخواست کی تو اس نے بدتمیزی سے بات کی، اور میری مجبوری پر رحم کرنے کے بجائے مجھے نوکری سے نکال دیا۔ جو کام میں پہلے کر چکا تھا، اس کی اجرت بھی ضبط کر لی اور سخت بے عزتی کے ساتھ دفتر سے نکال دیا۔ میری آنکھوں میں آنسو تھے، بھاری قدموں سے سڑک پر چل رہا تھا اور ذہن میں ماں باپ کی شفیق صورتیں گردش کر رہی تھیں۔ سوچ رہا تھا کہ اگر بڑوں کی بات مان لیتا تو آج اس قدر خوار نہ ہوتا۔ زخمی ہرن کی طرح لڑکھڑاتا ہوا ایک پارک میں جا پہنچا، اور ایک جھاڑی کے نیچے دبک کر آنسو بہانے لگا۔ اتنا رویا کہ ہچکیاں بندھ گئیں۔ اچانک میرے ذہن میں اپنے گاؤں کے ایک جاننے والے کا خیال آیا جو حب چوکی میں ٹائلز کی فیکٹری میں سپر وائزر تھا۔ میں اسی وقت وہاں گیا۔ اس نے دلاسا دیا اور وعدہ کیا کہ وہ میری نوکری کے لیے پوری کوشش کرے گا۔ تب مجھے کچھ ڈھارس ملی اور میں اپنے کرائے کے کمرے میں آ کر لیٹ گیا۔ اس رات مجھے نیند نہیں آئی، کروٹیں بدلتے صبح ہو گئی۔ دن بھر کہیں نہ نکلا۔ شام چھ بجے ایک دوست آیا اور بتایا کہ تمہاری نوکری کا بندوبست ہو گیا ہے۔ یہ سن کر کچھ سکون ملا، سوچا چلو، زیادہ نہیں تو کم از کم کھانے پینے کا خرچ تو نکلے گا۔اب میں فیکٹری میں محبت اور شفقت کے ساتھ کام کرنے لگا۔ صبح تڑکے سے شام پانچ بجے تک محنت کرتا، پھر شام کو کالج جاتا اور رات نو دس بجے واپس آتا۔ اس کے بعد رات دو تین بجے تک پڑھتا رہتا۔ جون میں نوکری کو خیر باد کہہ دیا کیونکہ امتحانات سر پر تھے اور پیپرز دینے تھے۔ ایک سال بعد گھر سے خط آنے لگے کہ واپس آ جاؤ۔ والدین کی التجائیں، بہن کی منت سماجت نے مجبور کر دیا، اور ایک دن میں نے اپنے گاؤں لوٹ جانے کا تہیہ کر لیا، جہاں سے آنسو بہا کر نکلا تھا۔ وہ دن بھی آ گیا، جب میں واپس اپنے خوبصورت گاؤں پہنچا۔ ٹھنڈی، صاف ستھری، والہانہ ہوائیں اور پانی کی تیز دھاریں گنگنا کر میرا استقبال کر رہی تھیں۔ گاؤں کی سرزمین پر قدم رکھتے ہی میرے آنسو بہنے لگے۔ جانے وہ خوشی کے آنسو تھے یا ندامت کے؟ شام کے پانچ بجے تھے جب میں نے پہاڑوں کے درمیان واقع اپنے پتھروں سے بنے گھر کے دروازے پر دستک دی۔ والدین دروازے پر آ گئے۔ مجھے دیکھ کر ماں دھاڑیں مار کر میرے گلے لگ گئیں۔ باپ اور بہن بھی رو رہے تھے۔ میں ماں باپ کے قدموں میں گر گیا۔ آج معلوم ہوا کہ ظالم دنیا کی بے رحمی سے بچانے والی ہستیاں صرف ماں باپ ہی ہوتے ہیں، جو اپنا سکون قربان کر کے اولاد کو سکون دیتے ہیں، مگر اولاد کو اس کا احساس دیر سے ہوتا ہے۔ میں نے والدین کے پیر پکڑ کر معافی مانگی۔ دوبارہ گلگت میں داخلہ لیا اور پڑھائی شروع کر دی۔ یہاں جو سکون تھا، وہ اور کہیں نہ تھا۔ اب میں ہر لڑکے کو یہی نصیحت کرتا تھا کہ بھائی، اپنے گھر کا سکون چھوڑ کر کبھی نہ جانا۔ اگر جانا ہی ہو، تو والدین کی مرضی اور دعاؤں کے ساتھ جانا تاکہ تم در بدر نہ پھرو۔ میرے بھائی نے یہ سب کچھ دیکھ کر سبق سیکھا، تعلیم حاصل کی، پھر کھیتی باڑی سنبھال لی اور اپنے فروٹ کے باغات کی دیکھ بھال کر کے خوب روپیہ کمانے لگا۔ امی ابو نے بھائی کی پسند سے اس کی شادی بھی کر دی۔ آج بھائی اپنے گھر میں خوش ہے اور پردیس کے نام سے بھی کان کو ہاتھ لگا لیتا ہے۔ کہتا ہے سچ ہے، اپنے گھر میں عزت ہے، باہر تو آدمی تنکے سے بھی ہلکا ہو جاتا ہے۔بھائی کی کہانی سن کر آپ کو اندازہ ہو گیا ہو گا کہ پردیس کو پردیس کیوں کہا جاتا ہے، اور یہ کہ پردیس کی پوری، اپنے دیس کی آدھی سے بھی بدتر ہے۔ آج کل ہمارے نوجوان، ایجنٹوں کو لاکھوں روپے دے کر غیر قانونی طریقے سے دیارِ غیر جاتے ہیں، جان گنوا بیٹھتے ہیں، گرفتار ہو جاتے ہیں یا خالی ہاتھ واپس آتے ہیں۔ کیا یہ بہتر نہیں کہ اگر جانا ہو تو جائز طریقے سے، ہنر سیکھ کر، باعزت طریقے سے جائیں؟ ورنہ پردیس نہ جائیں، کیونکہ اپنا دیس ہی بھلا ہے۔
"Ek Beti, Do Jahan",دسویں جماعت کا امتحان سر پر تھا اور میری تیاری مکمل نہیں تھی۔ انگریزی اور حساب میں مجھے کسی ٹیوٹر کی ضرورت تھی۔ اسی وجہ سے میں ان دنوں بہت گھبرائی ہوئی تھی۔ ایک دن سامنے والی آنٹی زہرہ ہمارے گھر آئیں۔ انہوں نے دیکھا کہ میں الجبرا کے سوالات حل کر رہی ہوں، مگر درست طریقے سے نہیں کر پا رہی۔ انہوں نے امی سے کہا کہ اسے میرے پاس روز شام کو بھیج دیا کرو، میں اسے حساب سمجھا دیا کروں گی۔ یوں میں روزانہ آنٹی زہرہ کے گھر جانے لگی۔ ایک دن باتوں باتوں میں میں نے ان سے پوچھا کہ آپ کے شوہر کو کیا ہوا تھا؟ ان کا اتنی کم عمری میں انتقال کیسے ہو گیا؟تب انہوں نے مجھے اپنی کہانی سنائی۔ بولیںان دنوں میں کالج میں پڑھتی تھی۔ ہمارا کالج کو ایجوکیشن کالج کہلاتا تھا اور منور ہمارا کلاس فیلو تھا۔ وہ نہایت خوبصورت اور نیک لڑکا تھا۔ ہم دونوں کے درمیان مقابلہ رہتا تھا۔ کبھی میں فرسٹ آتی تھی اور کبھی وہ۔ اس طرح ہم پڑھائی کے میدان میں حریف بن گئے تھے۔ جب میں فرسٹ آتی تو میری سہیلیاں خوش ہوتیں اور اسے چھیڑتیں، اور جب وہ فرسٹ آتا، تو اس کے دوست مجھے دیکھ کر کچھ نہ کچھ کہتے اور خوشی سے تالیاں بجاتے۔ ایک بار میں بیمار ہو گئی۔ کافی دنوں کے بعد جب کالج گئی تو دیکھا کہ منور اُداس بیٹھا ہے۔ اس کی حالت مجھ سے بھی زیادہ خراب لگ رہی تھی، جیسے میں نہیں، وہ بیمار ہو گیا ہو۔ اسے دیکھ کر میں حیران رہ گئی۔ تب میری سہیلیوں نے بتایا کہ تمہارے نہ آنے سے یہ بہت اداس ہو گیا تھا۔ نہ پڑھائی میں دل لگاتا، نہ کسی سے ہنستا بولتا تھا۔ تب مجھے اندازہ ہوا کہ وہ صرف میرا حریف نہیں بلکہ دل ہی دل میں مجھے پسند کرتا ہے۔ میں حیران رہ گئی کہ میرے نہ آنے سے اس کی ایسی حالت کیسے ہو گئی، جیسے میرے جسم میں اس کی روح ہو۔ حالانکہ ہم دونوں کے درمیان سلام کے سوا کوئی بات بھی نہ ہوتی تھی۔ اسی دن پہلی بار وہ میرے پاس آیا اور میری خیریت دریافت کی۔ میں نے بتایا کہ اب ٹھیک ہوں۔ تب وہ بولا کہ اگر آپ اس بار میرے فرسٹ آنے کے باعث بیمار ہوئی ہیں، تو کوئی بات نہیں۔ میں ہتھیار پھینک رہا ہوں۔ اب میں کبھی فرسٹ نہیں آؤں گا، آپ ہی اول نمبر پر رہیں، لیکن خدا کے لیے اب بیمار نہ ہونا۔ یہ بات مجھے بہت دلکش لگی اور میں ہنس دی۔ اس کے بعد ہماری دوستی ہو گئی۔ یعنی جو تناؤ ہمارے درمیان رہتا تھا، وہ ختم ہو گیا۔ جب ہمارے بی اے کے سالانہ امتحانات ختم ہوئے، تو آخری پیپر والے دن اُس نے کہا کہ اگر میں اپنی امی کو تمہارے گھر رشتہ لے کر بھیجوں، تو تمہیں کوئی اعتراض تو نہیں ہوگا؟ میں تو خود چاہتی تھی۔ میں نے کہا کہ جی نہیں، اس میں اعتراض کی کیا بات ہے۔ اگلے ہی دن واقعی اس کی امی ہمارے گھر آ گئیں۔ اتنی پیاری خاتون میں نے زندگی میں نہیں دیکھی تھی۔ وہ نہایت خوش اخلاق تھیں۔ امی نے بھی ان کو پسند کیا، مگر میرا رشتہ دینے سے معذرت کر لی، کیونکہ ابو میرا رشتہ تایا ابو کے بیٹے کے ساتھ طے کر چکے تھے، جو امریکہ میں رہتا تھا۔امی نے ابو کو سمجھانے کی کوشش کی کہ یہ اچھا خاندان ہے، آپ اس رشتے پر غور تو کریں، مگر ابو کہنے لگے کہ تم بھی روایتی عورتوں کی طرح اپنے جیٹھ اور ان کے بچوں سے خار کھاتی ہو۔ تب امی خاموش ہو گئیں۔ منور کو جب معلوم ہوا کہ انکار ہو گیا ہے، تو وہ صدمے میں چلا گیا۔ وہ ایک لائق طالب علم تھا اور مقابلے کے امتحان کی تیاری کر رہا تھا، مگر اس نے ہر کام ترک کر کے خود کو کمرے تک محدود کر لیا۔ جب اس کے ایک دوست نے مجھے فون کر کے اس کی حالت بتائی، تو مجھے بہت افسوس ہوا۔ ایک قابل طالب علم کا یوں ضائع ہو جانا افسوس ناک بات تھی۔مگر ادھر ابو کے ایک ہی بھائی تھے، جو ان سے بڑے تھے، اور ان کا اکلوتا بیٹا طاہر امریکہ میں تعلیم مکمل کر چکا تھا۔ تایا جان نے اسے پاکستان بلوایا۔ ابھی وہ پاکستان آیا بھی نہیں تھا کہ تایا جان میرا رشتہ لے کر آ گئے۔ ابو نے فوراً ہاں کر دی۔ مجھے بہت افسوس ہوا، لیکن میں کر بھی کیا سکتی تھی رونے کے سوا۔ میں منور کو ابھی تک نہ بھول پائی تھی۔ کبھی کبھار ہماری فون پر بات ہو جاتی تھی۔ ایک دن بھائی جان نے مجھے منور سے بات کرتے ہوئے دیکھ لیا، تو انہوں نے مجھے بہت مارا اور میرا گھر سے باہر جانا اور فون پر بات کرنا بند کر دیا۔ امی نے جب یہ صورت حال دیکھی، تو بہت دل گرفتہ ہوئیں، کیونکہ نہ تو بھائی میرے جذبات کو سمجھتا تھا اور نہ ہی ابو کو میری خوشی کا خیال تھا۔تایا جان منگنی کی تیاری کر رہے تھے کہ طاہر صاحب پاکستان تشریف لے آئے۔ ان کے ساتھ ایک میم بیوی اور دو بچے بھی تھے۔ یوں ان سب کے ارمانوں پر اوس پڑ گئی، مگر میرا چہرہ پھول کی طرح کھل اٹھا۔ مجھے بہت خوشی ہوئی کہ طاہر شادی شدہ نکلا۔ وہ شروع ہی سے مجھے پسند نہیں تھا۔ اس نے ماں باپ کو بھی دھوکے میں رکھا تھا۔ امریکہ میں تعلیم حاصل کرنے کے بہانے دراصل گھر گرہستی کی زندگی گزار رہا تھا۔ ابو جان نے پہلے تو تایا جان سے سخت جھگڑا کیا، لیکن پھر نہ جانے دونوں بھائیوں کی لڑائی میں صلح کا کون سا راستہ نکل آیا کہ دونوں ایک ہو گئے۔ تایا جان نے ابو سے کہا کہ یہ میم طاہر کی بیوی یہاں نہیں رہ سکے گی، کیونکہ اس ملک میں اسے اپنے ملک جیسی سہولتیں میسر نہیں ہوں گی۔ وہ اپنے بچوں کے ساتھ واپس چلی جائے گی۔ تم شادی کی تیاری کرو۔ جب ابو نے امی کو بتایا کہ میں زہرہ کی شادی طاہر سے کر رہا ہوں، تو وہ آگ بگولہ ہو گئیں۔ انہوں نے کہا کہ بھتیجے کی محبت میں تم اتنے اندھے ہو گئے ہو کہ اس کا شادی شدہ ہونا اور دو بچوں کا باپ ہونا بھی تمہیں نظر نہیں آ رہا۔ میں ایسا ہرگز نہیں ہونے دوں گی، اور اپنی بیٹی کی زندگی تباہ نہیں ہونے دوں گی، چاہے تم مجھے طلاق ہی کیوں نہ دے دو۔ امی اور ابو کے درمیان کافی تلخ کلامی ہوئی۔ آخر کار امی ہار گئیں، کیونکہ ابو نے امی کو طلاق دینے کے لیے کاغذات بھی تیار کروا لیے تھے۔اب امی نے ایک نیا فیصلہ کر لیا۔ وہ بظاہر خوشی خوشی میری شادی کی تیاریوں میں لگی ہوئی تھیں، لیکن درپردہ وہ میرے نانا اور بڑے ماموں سے مسلسل رابطے میں تھیں۔ ایک دن وہ چپ چاپ ماموں کے ہمراہ منور کے گھر گئیں، اور نہ جانے کیسے انہیں منا لیا۔ دراصل منور کے والدین نہایت اچھے لوگ تھے۔ انہوں نے امی کی مجبوری اور سچائی کو سمجھا اور اس رشتے پر رضامند ہو گئے۔ یوں ، ایک دن امی مجھے لے کر شادی کے کپڑے سلوانے بازار گئیں اور گھر میں بتایا کہ شادی کی شاپنگ کرنی ہے، لیکن وہ ماموں کے گھر چلی گئیں اور وہاں میرا نکاح منور سے ہو گیا، جس کا انہوں نے پہلے سے انتظام کر رکھا تھا۔ نکاح کے بعد امی مجھ کو چھوڑ چلی گئیں اور میں اور جاتے ہوئے یہ کہہ گئیں کہ اگر زندہ رہی، تو تم سے ضرور ضرور ملوں گی اور گر مر گئی تو مجھے یاد رکھنا، لیکن کبھی اپنے باپ کر گھر لوٹ کرمت جانا کیونکہ وہ تم کو کبھی معاف نہیں کریں گے۔ انہوں نے مجھ کو اپنا زیور اور کچھ رقم دی۔ میں اور منور اسی دن کراچی روانہ ہو گئے۔ منور بہت خوش تھا۔ ہم کچھ دن اس کے تایا کے گھر رہے، پھر اس کو ملازمت مل گئی تو ہم نے کرایے کا گھر لے لیا۔ ایک سال بعد خدا نے مجھ کو پیار ا سا بیٹا دیا ادھر امی میرا نکاح کرنے کے بعد گھر گئیں، تو ابو نے پوچھا زہرہ کہاں ہے؟امی نے بہانہ کیا کہ ماموں کے گھر ہے، آجائے گی۔ اسی شام وہ مجھے لینے کے بہانے دوبارہ نانا ابو کے گھر آگئیں، کیونکہ وہ جانتی تھیں کہ اب حالات کا اکیلے مقابلہ کرنا ان کے بس کی بات نہیں اور میرا موجود نہ ہونا کسی بھی خطرے سے خالی نہیں ہے۔جب ابو کو پتا چلا کہ امی میکے گئی ہوئی ہیں، تو وہ سمجھ گئے کہ دال میں کچھ کالا ہے۔ تب انہوں نے نانا نانی پر دباؤ ڈالا کہ زہرہ کو میرے حوالے کر دو۔ نانا جان نے ابو کو بہت سمجھایا کہ زہرہ ہمارے پاس نہیں ہے، لیکن جہاں ہے، محفوظ ہے۔ مگر ابو نہ مانے۔ وہ بولے اگر آپ لوگوں نے میری بیٹی کا پتا نہ بتایا تو میں سب کو ختم کر دوں گا۔ میرے نانا جان کی کافی پہنچ اور واقفیت تھی۔ انہوں نے چند بااثر لوگوں کو یہ بات بتا دی کہ میرا داماد مجھے ایسی دھمکیاں دیتا ہے اور زبردستی اپنی بیٹی کی شادی اپنے بھتیجے سے کرنا چاہتا ہے، جو پہلے ہی شادی شدہ اور دو بچوں کا باپ ہے۔ادھر ابو نے سب کو کہہ دیا کہ اگر انہوں نے میری بیٹی کو میرے حوالے نہ کیا، تو میں اپنی بیوی کو طلاق دے دوں گا۔ میرے ننھیال میں سے پھر بھی کسی نے ابو کو میرے بارے میں کچھ نہیں بتایا، مگر انہیں پتا چل گیا کہ میرا نکاح منور سے ہو چکا ہے اور اس میں امی بھی شریک ہیں۔ بس پھر کیا تھا، ان کے غصے کی کوئی حد نہ رہی۔ انہوں نے ایک طلاق لکھ کر امی کو بھجوا دی، مگر باقی دو طلاقیں نہ دیں، اور امی اور میرے سسرال والوں پر اغوا کا پرچہ کروا دیا۔لیکن امی کے بیان کی وجہ سے کہ ہم نے اپنی بیٹی کا نکاح اس کی رضامندی سے کیا ہے، ایف آئی آر ختم ہو گئی۔ اسی دوران خدا نے میرے گھر ایک اور پھول کھلا دیا۔ اب میں ایک بیٹے اور ایک بیٹی کی ماں بن چکی تھی۔ جب بیٹی تیسرے سال میں تھی، تو میری ساس نے ایک خط لکھا کہ آپ لوگ گھر آجائیں کیونکہ منور کے بابا جان بیمار ہیں۔ہم واپس گھر پہنچے۔ منور کے والد واقعی کافی بیمار تھے۔ ہم دونوں نے ان کی بہت خدمت کی، مگر ان کی زندگی کا وقت مکمل ہو چکا تھا۔ وہ انتقال کر گئے۔ ان کے بعد میری ساس اکیلی رہ گئی تھیں، اس لیے ہم واپس کراچی نہیں گئے۔جب امی کو پتا چلا کہ میں واپس آ گئی ہوں، تو وہ اور نانی مجھ سے ملنے آئیں اور تمام حالات بتائے۔ امی اب بھی نانا کے گھر میں رہ رہی تھیں کیونکہ ابو نے انہیں گھر سے نکال دیا تھا۔ جب میرے والد کو معلوم ہوا کہ ہم واپس آ گئے ہیں، تو وہ خود مجھے لینے آ گئے۔ بھائی اور ابو نے مجھ سے، منور سے اور میری ساس سے معافی مانگی کہ ہم غلطی پر تھے۔ کہا کہ ہماری ایک ہی بیٹی ہے، اور وہ بھی ہم سے دور ہو گئی۔ اب ہم صلح کرنا چاہتے ہیں۔میری ساس تو سیدھی سادی خاتون تھیں، انہوں نے فوراً صلح کر لی۔ میں اور منور جب ابو کے گھر جا رہے تھے تو بہت خوش تھے۔ والد کے گھر ہماری بہت خاطر تواضع کی گئی۔ میرے بھائی کی بیوی بانو بہت ہی خوبصورت اور خوش مزاج خاتون تھیں، دوسروں کے دل میں فوراً جگہ بنا لینے والی۔ یہ بھائی کی پسند کی شادی تھی۔میں حیران تھی کہ یہ وہی باپ ہے، جو کبھی میری پسند پر مرنے مارنے پر تُلا ہوا تھا۔ میں نے ابو سے کہا کہ امی کو دوبارہ گھر لے آئیں، تو وہ مان گئے اور کہا کہ کل ہی جا کر لے آؤں گا۔ شام کو جب ہم واپس جانے لگے، تو ابو نے کہا کہ تم لوگ آج رات یہیں رہ جاؤ۔مگر میں نے بچوں کی مجبوری بتائی کہ وہ میرے بغیر نہیں رہتے۔ میں نے وعدہ کیا کہ ہم کل آئیں گے اور بچوں کو بھی ساتھ لائیں گے۔جب ہم واپس آ رہے تھے، تو راستے میں منور کی طبیعت خراب ہونے لگی۔ مجھے بھی چکر آنے لگے۔ منور سے گاڑی نہیں چلائی جا رہی تھی۔ میں نے ان سے گاڑی لے لی اور خود چلانے لگی۔ مگر مجھے بھی معلوم نہیں کیا ہو گیا تھا۔ کانوں میں شائیں شائیں ہونے لگی، آنکھوں کے آگے اندھیرا چھانے لگا اور میں نیم غنودگی میں چلی گئی۔میں نے منور کی طرف دیکھا، تو وہ بھی مکمل بے ہوش تھے۔ ان کی گردن ایک طرف ڈھلک چکی تھی۔ میں نے جلدی سے گاڑی ایک محفوظ جگہ روکنے کی کوشش کی، مگر میرے حواسوں نے ساتھ نہ دیا۔اور پھر گاڑی کا ایکسیڈنٹ ہو گیا۔ جب مجھ کو ہوش آیا اور میں نے منور کا پوچھا۔ ڈاکٹروں نے بتایا کہ آپ کے خاوند کا انتقال ہو گیا۔ ان کی میت ان کے گھر والے لے گئے ہیں۔ اس کے بعد مجھ کو کوئی آواز سنائی نہیں دی۔ میں گونگی اور بہری ہو گئی تھی۔ مجھے نہیں خبر کہ منور کا جنازہ کب اٹھا اور کب ان کو دفنایا گیا۔ پولیس اپنا کام کر رہی تھی کیونکہ ڈاکٹروں کی رپورٹ سے پتا چلا کہ منور اور مجھ کو کھانے میں کوئی نہایت زود اثر زہر دیا گیا تھا۔ اس میں کیا شک کے ماؤں کو اپنی اولاد بہت عزیز ہوتی ہے اور منور تو میری ساس کی جان تھا۔ انہوں نے میرے والد پر الزام لگایا کہ یہ میرے بیٹے کا قاتل ہے۔ پولیس نے ابو اور بھائی کو پکڑ لیا۔ دوران تفتیش پتا چلا کہ منور اور مجھے، بھائی کے کہنے پر زہر دیا گیا تھا۔ تایا جان جو پہلے تو ابو سے ناراض تھے ، انہوں نے بھائی اور ابو کو بچا لیا، مگر میری ساس گر میری ساس یہ صدمہ نہ سہ سکیں اور چند ماہ بعد ہی انتقال کر گئیں۔ تایا ابو نے مجھے دھمکی دی کہ اگر تم نے اپنے باپ یا بھائی کے خلاف گواہی دی، تو تمہارا اور تمہارے دونوں بچوں کا نام ونشان بھی نہ ملے گا۔ میں بے بس ہو چکی تھی، ان کے دباؤ میں آگئی۔ بظاہر میں نے عدالت میں ان کو معاف کر دیا، لیکن اپنا اور منور کا فیصلہ اللہ پر چھوڑ دیا کہ وہ ضرور انصاف کرے گا۔ آج میرے دن کیسے گزر رہے ہیں ، یہ میں جانتی ہوں اور میرا اللہ جانتا ہے ۔ میں آج کل کی لڑکیوں سے کہتی ہوں کہ محبت میں ایسا قدم اٹھانے سے گریز کریں تا کہ ایسے مسائل پیدا نہ ہوں، جن سے زندگیاں تباہ ہو جاتی ہیں۔ میرے بچے عائشہ اور کاشف جب بھی یہ پوچھتے ہیں کہ ان کے والد کو کیا ہوا تھا۔ ، تو میں صرف یہ کہتی ہوں کہ وہ ایک ایکسیڈنٹ میں فوت ہو گئے تھے۔ پہلے کبھی دونوں بچے اپنے نانا اور ماموں کے بارے میں پوچھتے تھے ، مگر اب نہیں پوچھتے۔ میرے والد صاحب کو فالج ہو گیا ہے۔ وہ بول سکتے ہیں اور نہ کچھ کھا پی سکتے ہیں۔ گھر پر ان کی بہو کی حکمرانی ہے۔ جب اس کا دل کرتا ہے ، ان کو کھانا کھلا دیتی ہے، ورنہ ایسے ہی پڑے رہتے ہیں۔ وہ ان کو بہت کم کھانا دیتی تھی کہ ان کی غلاظت بھی صاف کرنی پڑتی تھی۔ ہمیں جب یہ سب باتیں اپنی پرانی ملازمہ سے پتا اپنی پرانی ملازم سے پتا چلیں، تو امی سے نہ رہا گیا۔ وہ گھر گئیں اور ابو کو نانا جان کے گھر لے آئیں اور خود ان کی خدمت کرنے لگیں۔ جب ابو کی حالت زیادہ خراب ہو گئی تو امی مجھ کو ان کے پاس لے گئیں کہ زہرہ بیٹی  انسان کسی نہ کسی بے انصافی کی وجہ سے خدا کی پکڑ میں آہی جاتا ہے۔ لگتا ہے کہ تمہیں برباد کرنے کے جرم میں تمہارے ابو کی پکڑ ہو گئی ہے، تم ان کو معاف کر دو۔ شاید اس طرح خدا ان کی مشکل آسان کر دے۔ تب میں نے دل سے اپنے باپ کو معاف کر دیا اور خدا سے دعا کرتی ہوں کہ وہ بھی ان کو معاف کر دے۔ ابو کی وفات کے بعد امی کو میں مستقل اپنے پاس لے آئی کیونکہ ان کا میر ا سوا کوئی نہ تھا۔ بھائی تو بیگم کے ساتھ خوش ہے اور ہمارا نام بھی سننا گوارا نہیں کرتا۔ آنٹی کی کہانی سن کر میں سکتے میں رہ گئی۔ جو مجھ کو سمجھا رہی تھیں کہ کالج میں بس تم اپنی پڑھائی سے کام رکھنا اور کسی سے محبت کے چکر میں نہ پڑنا۔ میری زندگی اور مجھ سے سبق سیکھو۔ محبت بہت کم لوگوں کو خوشی دیتی ہے ، ہمارے معاشرے زیادہ تر لوگ ، اس جرم کی بڑی کڑی سزا پاتے ہیں۔ آنٹی زہرہ آج کل ٹیچر ہیں۔ کچھ منور مرحوم کی جائیداد ہے، جس سے ان کا گزارہ ہو رہا ہے۔ میں سوچتی ہوں کہ کون سا بھائی اور باپ ہے، جو اپنی بہن بیٹی کے ساتھ ایسا سلوک کرتا ہو گا۔ بھائی تو بہنوں پر جان قربان کر دیتے ہیں، یہ کیسا بھائی تھا؟ جو بہن اور اس کے سہاگ کی جان کا دشمن بن بیٹھا تھا
Insaaf Ki Pukaar,میرے ابو کے کزن ، ریاض پولیس میں انسپکٹر تھے۔ اس نئی جگہ آئے ان کو تین دن ہوئے تھے کہ ایک کیس آگیا۔ کسی عورت کے قتل کا معاملہ تھا۔ ایک بہونے اپنی ساس کو قتل کر دیا تھا۔ قتل کی وجہ اس کا کزن تھا۔ انکل ریاض نے معلومات کیں، تو لوگوں نے یہ کہانی سنائی که شازیہ سات برس کی تھی، جب اس کے ماں باپ انتقال کر گئے ، تب اس کی پھپھو اس کو اپنے گھر لے گئی۔ وہ اس سے بہت پیار کرتی تھی۔ شازیہ تھی بھی بہت پیاری لڑکی سفید رنگت ، نیلی آنکھیں، صورت میں بھی بہت کشش تھی۔ جب وہ تھوڑی بڑی ہوئی، تو پھپھو کے بیٹے کو پسند آگئی اور یوں اس کی منگنی محمود سے ہو گئی۔ وہ بہت خوش تھی اور اس خوشی میں مزید دلکش نظر آنے لگی تھی۔ جب اس کی عمر سترہ سال ہو گئی تو پھپھونے اس کی شادی کر دی۔ اس شادی سے بہت سے لوگوں کے دل ٹوٹے کیونکہ خاندان کے تقریبا تمام لڑکے اس کو اپنے خوابوں کی رانی بنا چکے تھے مگر اس کی شادی ہونے سے ان سب کی امیدیں ختم ہو گئیں، البتہ وہ خود شادی کے بعد بہت خوش تھی۔ ظاہر ہے ، اتنا چاہنے والا شوہر ملائت۔ اب بھی وہ آزادی سے ادھر ادھر جاتی تھی کیونکہ جب اس کے والدین فوت ہوئے تھے ، تب سے وہ قریبی عزیزوں کی آنکھوں کا تارا تھی۔ سب اس سے پیار کرتے تھے ، اس لئے وہ سارا دن کبھی کسی کے گھر تو کبھی کسی کے گھر ہوتی۔ پھپھو بھی اسے منع نہیں کرتی تھیں کہ یتیم بچی ہے، اپنوں کے گھروں میں ہی تو جاتی ہے۔ وہ خود گھر کا سارا کام خود کرتیں اور شازیہ صبح صبح چلی جاتی۔ اس کا کہنا تھا کہ میں گھر میں اکیلی بیٹھ نہیں سکتی، پھر کیا کروں ؟ آپ کسی کو بلا دیں۔ کسی سہیلی سے باتیں کروں گی، تو پھر کہیں نہیں جاؤں گی، وہ یہ سن کر خاموش ہو جاتیں۔ محمود دوسرے شہر میں کام کرتا تھا اور شازیہ اپنی ساس کے ساتھ ہوتی تھی۔ جب اس کی شادی ہو گئی اور کافی دن گزرنے کے باوجود بھی وہ نہ بدلی تو لوگوں نے باتیں بنانا شروع کر دیں۔ ہر روز عور تیں اس کی ساس کے پاس آتیں اور کہتیں کہ بہن  بہو کو اتنا کھلا مت چھوڑو۔ کل ہم نے اس کو فرقان کے ساتھ باتیں کرتے دیکھا ہے، اس کو مت بو میں رکھو۔ اس کی ساس ایسی باتیں سن سن کر تھک چکی تھیں، مگر پھر بھی بہو کی طرف داری کرتی تھیں۔ ایک دن ساتھ والے گھر سے عورت ایک آئی اور انہیں بتایا کہ شاید روزانہ گھنٹوں چھت پر بیٹھ کر فرقان سے باتیں کرتی ہے۔ چونکہ ہماری چھت ان کی چھت سے ملی ہوئی ہے ، اس لئے میں روزانہ دیکھتی ہوں۔ تم اس کو منع کرو۔ اس کی ساس یہ سن کر پھٹ پڑی اور بولی۔ تمہیں اس سے کیا تکلیف ہے ؟ فرقان اس کا کزن ہے اور میری بہو ایسی نہیں ہے۔ مجھے پورا بھروسہ ہے۔ اگر وہ اپنے کزن سے بات کر لیتی ہے تو کیا ہوا۔ وہ عورت چلی گئی۔ اب سب لوگ چپ ہو گئے کیونکہ اس کی ساس نے لوگوں کا منہ بند کر دیا تھا۔ ان کو بہو پر اندھا اعتماد تھا مگر بہو اس کے اعتماد کو تار تار کرنے پر تلی تھی۔ ایک دن محمود جب کام سے واپس لوٹا، تو عجیب منظر تھا۔ اس کے گھر سے رونے کی آواز میں آرہی تھی اور دروازے کے سامنے بہت سے مرد بیٹھے تھے۔ ایسا لگ رہا بھتا جیسے کوئی مر گیا ہو۔ وہ پریشان کھڑاد دیکھ رہا تھا کیونکہ آج وہ تین ہفتے بعد گھر لوٹا تھا۔ گھر سے اس کا ماموں نکلا اور محمود کو گلے سے لگا کر کہا۔ تمہاری ماں فوت ہو گئی ہے۔ محمود حیران تھا کہ اچانک یہ سب کیسے ہوا ؟ تب ماموں نے بتایا کہ کل شام جب شازی نے ہمیں بلایا، تو تمہاری ماں مر چکی تھی۔ محمود اندر گیا، سب اس سے مل رہے تھے، مگر اس کا ذہن ماں کی موت کو قبول نہیں کر رہا تھا۔ شازیہ رو رو کر اسے بتارہی تھی، مگر وہ بت بنا کھڑا تھا۔ تھوڑی دیر بعد جب میت کو غسل دینے کے لئے غال عورت کو لائے تو اس نے میت دیکھ کر کہا کہ میں یہ کام نہیں کر سکتی، آپ کسی اور کو بلا لیں۔ پھپھو کی بیٹی نے پوچھا۔ کیوں ، کیا ہوا ؟ تب اس نے میت کے بدن سے کپڑا کھینچ لیا اور کہا کہ مجھے لگتا ہے ، یہ قتل کی وادات ہے۔ اگر میں نے عقل دیا تو پولیس مجھ سے پوچھ گچھ کرے گی۔ پھپھو کا جسم بری طرح زخمی تھا۔ گردن پر ناخنوں کے نشانات اور پورے جسم پر چوٹیں تھیں۔ سب نے منتیں کیں ، مگر وہ عورت چلی گئی۔ پھر شازی سے پوچھا گیا کہ یہ سب کیا ہے ؟ تو اس نے کہا۔ میں نے آپ کو بتا یا تو تھا کہ میں اٹھی تو پھپھو باتھ روم میں گری ہوئی تھیں۔ گرنے سے ان کے جسم پر چوٹیں آئی تھیں۔ پھر بھی کسی نے میت کو غسل دینے کی ہمت نہ کی۔ آخر ان کی ایک رشتہ دار عورت نے آگے بڑھ کر کہا کہ میں غسل دے دیتی ہوں۔ ایس موقع پر شازیہ کا چہرہ دیکھنے کے قابل تھا۔ وہ بات بات پر چونک جاتی تھی، آخر عورت تھی۔ اس کا چہرہ اُس کے حرم کی چغلی کھا رہا تھا۔ سب کو شک ہو گیا کہ کوئی گڑ بڑ ضرور ہے، جو وہ چھپا رہی ہے۔ سارا دن اس نے مشکوک نظروں کا سامنا کیا، مگر کوئی بات نہ کی۔ جب محمود نے ماں کو دیکھا اور لوگوں کی باتیں سنیں تو اس کو بھی شک ہو گیا کہ کوئی بات ضرور ہے، میری ماں رضائے الہی سے نہیں مری۔ آخر بیٹا تھا، یہ سوچ کر اس کا دل مٹھی میں آجا تا تھتا کہ کسی نے ظلم کر کے ماں کو مارا ہے۔ ماں کو دفناتے ہوئے محمود نے عہد کیا کہ میں اپنی ماں کو مٹی کے سپر د کر رہا ہوں مگر امانت کے طور پر، بیس دن کے اندر اندر معلومات کر کے قبر دوبارہ کھدواؤں گا۔ اس کے بعد میت دفنا دی گئی۔ محمود گھر آیا تو شازیہ سہی سہی سی تھی۔ اس نے بلایا تو وہ چونک پڑی اور اس کے بلانے پر بھی نہ گئی۔ وہ اس کو بلاتا رہا، مگر وہ اپنی جگہ سے نہ مل سکی۔ سب نے کہا جاؤ، تمہارا شوہر ہے، مگر وہ پسینہ پسینہ ہو گئی اور اپنے کمرے میں قدم نہ رکھا۔ محمود نے اس کا چہرہ پڑھ لیا کھتا وہ باہر چلا گیا۔ شام کو پھر جب وہ گھر آیا اور شازیہ کو بلایا تو وہ گھبرا گئی۔ سب نے کہا کہ پھپھو اس کی ماں جیسی تھی، اس نے شازیہ کو بہت محبت سے پالا تھا، اس لئے اُس سے یہ صدمہ برداشت نہیں ہو رہا۔ سب گھر والوں نے سمجھا بجھا کر شازیہ کو کمرے میں بھیجا اور کہا۔ جاؤ، تم اب سو جاؤ۔ وہ ڈرتی ہوئی اندر چلی گئی۔ محمود نے اس کو کچھ نہیں کہا کیونکہ اس کی حالت ایک زخمی کبوتر جیسی لگ رہی تھی۔ وہ خود بھی سو گیا۔ تقریبا آدھی رات کو شازیہ نیند سے اٹھ بیٹھی اور زور زور سے رو کر کہنے لگی کہ پھپھو کو فرقان نے مارا ہے محمود میں بے قصور ہوں۔ محمود نے اس کو تسلی دی اور کہا۔ سو جاؤ، مگر وہ خود ن سوسکا۔ وہ سوچ رہاتھا کہ ہو سکتا ہے وہ نیند میں ڈر گئی ہو۔ جب شام ہوئی تو اس نے شازیہ کو بلایا تو وہ گھبرا گئی اور بولی۔ میں نہیں آتی، مگر اس دفعہ محمود اس کو بازو سے گھسیٹ کر کمرے میں لے گیا اور اندر سے دروازہ بند کر دیا۔ سب لوگوں کو خدشہ لاحق ہو گیا کہ کہیں بیوی کو مارنہ دے کیونکہ ماں کا غم بہت بڑا ہوتا ہے۔ محمود نے شازیہ سے کہا کہ میرے پاس آرام سے بیٹھو، گھبراؤ نہیں۔ میں تمہیں کچھ نہیں کہوں گا۔ تم میری بیوی ہو ، میں نے تم سے شادی بھی اپنی پسند سے کی ہے۔ میں تمہیں کیا نقصان پہنچ سکتا ہوں۔ تم میری جان ہو اور بھلا کوئی اپنی جان کو بھی ختم کرتا ہے ؟ تم مجھ سے ڈر کیوں رہی ہو ؟ ماں میری فوت ہوئی ہے۔ مانا وہ تمہاری پھپھو تھیں، مگر ایسا بھی کیا غم کہ تمہیں اپنا بھی ہوش نہیں رہا ہے اور مجھ سے بھی ڈرنے لگی ہو۔ ایسی باتوں سے شازیہ تھوڑی سنبھل گئی۔ اس کا خیال تھا کہ محمود کو اس پر شک ہو گیا ہے۔ بولی۔ وہ میری پھپھو تھیں، میں ان کو کیسے مار سکتی ہوں۔ اچھا یہ بتاؤ، کل رات تم کیا کہہ رہی تھیں ؟ محمود نے اچانک پوچھا تو وہ گھبرا گئی۔ تم کل کہہ رہی تھیں کہ پھپھو کو فرقان نے مارا ہے اور تم بے قصور ہو ؟ ب شازیہ کا چہرہ فق ہو گیا۔ محمود نے اس کو بالوں سے پکڑ لیا اور کہا۔ سچ سچ بتاؤ فرقان نے میری ماں کو کیوں مارا؟ بولو ، جواب دو۔ وہ غصے سے کانپ رہا تھا۔ شازیہ نے ڈر کے مارے اسے سب بتا دیا کہ فرقان ہمارے گھر آیا تھا۔ اس نے پھپھو سے پیسے مانگے تھے۔ انہوں نے نہیں دیئے تو اس نے پھپھو کو مار دیا اور مجھے کہا کہ اگر تم نے کسی کو بتایا تو میں تمہیں بھی جان سے مار دوں گا، اس لئے میں چپ رہی۔ شازیہ رورہی تھی۔ مگر لوگ کچھ اور کہتے ہیں۔ وہ تو کہتے ہیں کہ تمہاری وجہ سے میری ماں مری ہے اور تو بھی مارنے میں غرفتان کے ساتھ تھی۔ جلدی بتا، ورنہ ابھی تجھے شوٹ کر دوں گا۔ محمود نے دھمکی دی اور بیوی پر آنکھیں نکال لیں۔ وہ بہت غصے میں تھا، تبھی شازی نے سچ سچ بتا دیا کہ فرقان اور میں روزان چھپ کر ملتے تھے۔ وہ مجھے پسند کرتا بھت ، مگر میری منگنی آپ سے ہو گئی، اس لئے میں نے کچھ نہ کہا۔ مجھے وہ شروع سے اچھا لگتا تھا۔ پھپھونے مجھے پالا پوسا، بڑا کیا تھا، تو ان کو میں انکار نہ کر سکی اور آپ سے شادی کر لی۔ میں آپ کو بھی پسند کرتی تھی لیکن جب آپ گھر پر نہیں ہوتے تو میں فرقان سے ملا کرتی تھی۔ لوگوں نے پھپھو کو کہا مگر انہوں نے لوگوں کی باتوں کا یقین نہ کیا۔ اس طرح میرے حوصلے بلند ہو گئے ، پھر آپ بھی کئی کئی ہفتوں تک باہر رہتے تھے۔ میں بھی آخر انسان ہوں ، کب تک تنہائی جھیلتی ۔ اُس رات بھی وہ مجھ سے ملنے آیا تھا۔ پھپھو سورہی تھیں، اس لئے میں نے فرقان کو بلایا۔ وہ ابھی بیٹھا ہی تھا کہ پھیجو کمرے میں آگئیں۔ وہ مجھے دودھ کا گلاس دینے آئی تھیں۔ میں ان کو دیکھ کر گھبرا گئی۔ فرقان نے سلام کی تو انہوں نے گالیاں دینا شروع کر دیں اور مجھے بھی ڈانٹا کہ شوہر کے پیچھے یہ گل کھلاتی ہو۔ میں نے اسے صرف باتیں کرنے کو بلایا تھا، مگر وہ نہ مانیں اور کہا کہ محمود کو آنے دو، میں اُسے سب بتا دوں گی۔ تب فرقان نے ان کا خاتمہ کر دیا۔ اس کا کہنا تھا کہ اگر یہ زندہ بچیں، تو تمہارے خاوند کو بتا دیں گی۔ وہ تم کو زندہ نہیں چھوڑے گا۔ اور اگر چھوڑ بھی دیا، مگر اس سبب سے طلاق دے دی، تو تم بد نام ہو جاؤ گی۔ سو میں نے اس کی باتوں پر عمل کیا۔ اس نے چھری سے ان کے جسم پر ر کے لگائے اور میں نے پھپھو کو پکڑے رکھا۔ ان کا کافی خون شکل آیا تھا اور وہ بے ہوش ہو گئی تھیں ، تب اس نے اُن کے منہ پر تکیہ رکھ دیا تا کہ سانسیں جلد ختم ہوں۔ جب یقین ہو گیا کہ وہ مر چکی ہیں، تو وہ ان کو گھسیٹ کر باتھ روم میں لے گیا اور مجھے کہا کہ میں جارہا ہوں، تم سب کو اکٹھا کر کے کہو کہ پھپھو ہاتھ روم میں گری ہوئی ہیں۔ سو میں نے لوگوں کو بلا لیا اور کہا کہ اٹھتے ہوئے ان کے سر پر ٹونٹی لگی تھی اور یہ گر کر زخمی ہوتی ہیں۔ ساری حقیقت سن کر محمود کی آنکھیں سرخ ہو گی ر محمود کی آنکھیں سرخ ہو گئیں ۔ اس نے کہا کہ تم نے میری ماں کو مار دیا، میں تمہیں زندہ نہیں چھوڑوں گا، مگر پہلے میں فرقان رسیدها سے مل لوں۔ وہ اسی وقت اٹھا، بازار سے تیز دھار چھری خریدی اور سیدھ فرقان کے گھر گیا۔ اگلے دن اس کی ماں کا سوئم تھا۔ اس نے فرقان سے کہا۔ یار ذرا بازار تک میرے ساتھ چلو، کچھ سامان لینا ہے۔ وہ اس کے ساتھ چلا گیا۔ وہ جب قبرستان کے قریب سے گزرے تو کافی اندھیر اٹھتا۔ اس وقت محمود نے اس پر چھری سے وار کر دیا، مگر لوگ بیچ بچاؤ کے لئے آگئے کیونکہ شازیہ نے سب کو بتا دیا تھا کہ محمود، فرقان کو مارنے جارہا۔ ہے۔ لوگ جمع ہو گئے ، انہوں نے محمود کو قابو کیا اور فرقان کو اسپتال لے گئے ، جبکہ محمود کو پولیس پکڑ کر لے گئی۔ یوں پورا گھر تباہ ہو گیا۔ ماں بھی گئی اور بیٹا جیل پہنچ گیا مگر محمود نے شازیہ والی بات کسی کو نہ بتائی۔ اُدھر اس کے بھائی نے قبر کی کھدائی کا حکم دیا کیونکہ محمود نے اپنے بھائی کو پیغام بھیجا کہ تم کسی نہ کسی طرح، میت کا پوسٹ مارٹم کراؤ۔ جب قبر پر گئے تو وہاں پولیس موجود تھی۔ ان لوگوں نے قبر کھودنے سے منع کر دیا۔ لوگوں نے احتجاج کیا، چار پانچ دن بحث چلتی رہی، مگر کوئی حل نہ نکالا۔ آخر رشتہ داروں نے جلوس نکالا ، تب کہیں جا کر پولیس راضی ہوئی۔ قبر کی کھدائی کی گئی، اس لاش کا پوسٹ مارٹم ہوا تو پتا چلا کہ مرحوم کو کافی اذیت دے کر مارا گیا ہے۔ بعد میں پولیس مقتولہ کے گھر گئی، کیونکہ سب لوگوں کو شازیہ پر شک تھا۔ پہلے پہل تو اس نے نہیں مانا، کبھی کہتی کہ میں سورہی تھی، دھڑام کی آواز سن کر باہر آئی تو پھپھو غسل خانے میں گری ہوئی تھیں۔ کبھی کہتی کہ فرقان نے مارا ہے۔ پولیس تو راز اگلواہی لیتی ہے۔ آخر کار وہ پولیس کے شکنجے میں آگئی۔ فرقان چونکہ بیچ گیا تھا، اس لئے محمود کو کم سزا ہوئی۔ اگر وہ مر جاتا تو شاید محمود کو بھی سزائے موت ہو جاتی۔ محمود نے جیل سے بیوی کو پیغام بھیجا تھا کہ میں جب بھی باہر آیا، پہلے تمہارا کام تمام کر دوں گا۔ اسی ڈر سے شازیہ نے پولیس کے سامنے اقرار جرم کر لیا۔ اگر وہ نہ مانتی تو محمود ضرور اس کو قتل کر دیتا۔ وہ جیل میں رہ کر بھی زندہ رہنا چاہتی تھی۔ وہ جیل میں تھی ، مگر وہاں بھی اس کو سکون نہیں۔ ظاہر ہے، بے گناہ کا قتل کہاں آسانی سے معاف ہوتا ہے۔ اس کے رشتے دار ہر طرح سے اس کا خیال رکھ رہے تھے۔ انکل ریاض بتا رہے تھے کہ اس کے کپڑے اور ضرورت کی ہر چیز اسے پہنچ جاتی ہے، مگر شام ہوتے ہی اسے کچھ ہو جاتا ہے۔ وہ رات کو چینیں مار کر اٹھ بیٹھتی ہے۔ اس کا نفسیاتی علاج ہو رہا ہے۔ اگر وہ باہر جائے بھی تو تین چار قیدی عور تیں اس کے ساتھ ہوتی ہیں اور اگر وہ اکیلی ہو، تو بقول شازیہ، اس کی پھپھو کفن میں لپٹی، اس کے سامنے آجاتی ہے اور کہتی ہے کہ تم نے مجھے بے گناہ قتل کیا، تمہیں بھی سکون نہیں ملے گا۔ شازیہ کی زندگی کا سکون ختم ہو گیا۔ اس نے کئی بار خود کشی کی کوشش بھی کی مگر قیدی عورتوں نے بچالیا۔ سزا بھگتنے کے بعد اسے رہائی مل گئی، مگر اب بھی اس کو چین نہیں ہے۔ ہو بھی کیسے ؟ اپنی ماں جیسی پھپھو ، جو اس کی محسن تھی، جس نے اس کو پالا تھا۔ اس کے احسانوں کا بدلہ اس نے اسے بے رحمی سے قتل کر کے دیا، تو اس کو سکون کہاں سے ملے۔ ایسے کاموں کا انجام ایسا ہی ہوتا ہے۔ ایسی عورتوں کی آخرت اور عاقبت دونوں ہی خراب ہوتی ہیں، تاہم معاشرے کو بھی سوچنا چاہئے کہ ایسے واقعات آخر کیوں وقوع پذیر ہوتے ہیں ؟ ہر انسان کی فطرت دوسرے سے مختلف ہوتی ہے۔ صبر والی عورتیں خاوند کی لمبی جدائی برداشت کرتی ہیں، مگر بے وفائی کی مرتکب نہیں ہو تیں ، لیکن کچھ ایسی بھی ہوتی ہیں، جن کو اپنے نفس پر قابو نہیں ہوتا اور غلط راہوں کے مسافروں کی منزل ، سکون کے گہواروں کو نہیں جاتی بلکہ ہمیشہ کھوئی ہی ہوتی ہے۔
Gaon Ki Roshni,عافیہ میری دوست ہی نہیں کزن بھی تھی۔ وہ اب اس دنیا میں نہیں ہے لیکن میں اس کی کہانی اسی کی زبانی لکھ رہی ہوں۔ میرا گھر شہر سے ۹ کلومیٹر دور تھا۔ میٹرک کے بعد شہر میں داخلہ لینا تھا۔ میں اپنے خاندان کی پہلی لڑکی تھی جو میٹرک کے بعد تعلیم کے لیے شہر جارہی تھی۔ والد صاحب خاندان میں واحد پڑھے لکھے شخص تھے جنہوں نے ایم اے کے بعد تعلیم ہی کا شعبہ اختیار کیا اور گورنمنٹ کالج میں پروفیسر تعینات ہوئے۔ والد صاحب کی بڑی خواہش تھی کہ ان کی اولاد اعلیٰ تعلیم یافتہ ہو۔ چنانچہ تایا، چچا اور خاندان والوں کی شدید مخالفت کے باوجود میرا داخلہ نزدیکی شہر کے ڈگری کالج میں ہوا۔ یوں میں نے اپنا تعلیمی سفر شہر سے شروع کیا۔ والد صاحب روزانہ موٹر سائیکل پر کالج پہنچانے جاتے تھے۔ گائوں کی رہنے والی تھی لہٰذا بہت گھبرائی ہوئی تھی کہ شہر کی لڑکیاں کہیں مجھے تنگ کریں یا مذاق نہ بنائیں۔ لیکن آہستہ آہستہ سب ٹھیک ہوگیا۔ کالج کی زندگی بہت خوبصورت تھی۔ میرا دل جلد یہاں لگ گیا اور پڑھائی کا شوق دن بدن بڑھنے لگا۔ ابو میری تعلیمی کارکردگی سے مطمئن تھے۔ بخوشی مجھ کو چھوڑنے اور لینے آتے۔ گائوں سے شہر روز آنا جانا مشکل امر تھا۔ ابو کو اپنی ڈیوٹی پر بھی جانا ہوتا تھا۔ تبھی انہوں نے سوچا کہ کیوں نہ عافیہ کی رہائش کا بندوبست شہر میں کردیا جائے جہاں میری ایک پهوپهی کا گھر تھا۔ ان سے بات ہوگئی اور میں شہر میں اپنی پھوپی کے پاس رہنے لگی۔ ایف اے کے بعد والد صاحب نے سوچا کہ مجھے پی ٹی سی کرلینی چاہیے جس کے لیے شہر سے تیس کلومیٹر دور ایک دوسرے شہر میں داخلہ لینا تھا۔ یہ كورس ٹیچر کی ملازمت حاصل کرنے کے لیے ضروری ہوتا ہے۔ گائوں سے نزدیکی شہر کے بعد اب نسبتاً بڑے شہر میں داخلہ لینا زیادہ دشوار بات تھی۔ یہ میری زندگی کا ایک بہت بڑا امتحان تھا مگر میں نے اس چیلنج کو بھی قبول كر ليا۔ اب صبح کالج جاتی اور شام کو پی ٹی سی کے لیے روزانہ تیس کلومیٹر مزید سفر اختيار كرتى محنت کا یہ عالم تھا کہ رات بھر پڑھتی تهی چونکہ خواہش ہوتی کہ نمبر بہت اچھے آئیں۔ دن رات محنت کر کے تھک جاتی تب کبھی کبھی یہ بھی سوچتی تھی کہ تعلیم کا یہ سلسلہ چھوڑ کر واپس گھر چلی جائوں۔ گائوں میں جہاں آرام اور سکون تھا، وہاں دن رات کا سفر میرے لیے عذاب سے کم نہ تھا کیونکہ ہمارے علاقے میں سال کے نو ماہ شدید گرمی پڑتی اور سفری سہولتیں بھی ان دنوں عنقا تھیں، تاہم پھر یہ خیال آجاتا تھا کہ میں نے تعلیم کو خیرباد کہہ دیا تو والدین کے خواب ٹوٹ جائیں گے۔ والدین کی محبت کی بدولت میری محنت جاری رہی۔ میں نے دونوں امتحان پاس کر لیے۔ بی اے کر لیا اور پی ٹی سی بھی کرلی۔ جس روز ابو رزلٹ کارڈ لے کر آئے، خوشی میں اللہ تعالیٰ کے حضور سجدے میں گر گئی کہ یہ اسی کے کرم سے ممکن ہوسکا، ورنہ ایک دیہات کی لڑکی کا گریجویشن کرلینا جوئے شیر لانے کے برابر تھا۔ اسی دوران اخبار میں ٹیچرز کی اسامیوں کا اشتہار آیا۔ والد صاحب نے میری درخواست بهجوا دی اور چند دنوں بعد میں اپنے گھر کے قریب پرائمری اسکول میں ٹیچر لگ گئی۔ خاندان والے میری ملازمت سے چیں بہ چیں تھے مگر والدین پھولے نہ سماتے تھے کیونکہ والد صاحب نے مجھ کو تعلیم اسی لیے دلوائی تھی کہ کہ میں اپنے دیہات کی ان پڑھ لڑکیوں کو تعلیم دے سکوں جبکہ دیہاتوں اسکولوں کی یہ حالت تھی کہ گورنمنٹ کی طرف سے اسکول تو قائم کردیا جاتا تها مگر دور دراز دیہاتی علاقوں میں پڑھانے شہر سے استانیاں نہیں آتی تھیں، تبھی یہ اسکول بند پڑے رہتے تھے یا پھر گھوسٹ اسکول بن جاتے تھے۔ میری تعیناتی سے اسکول پر پڑا ہوا تالا کھل گیا، کچھ لڑکیاں بھی داخل ہوگئیں۔ چونکہ استانی میں خود تھی لہٰذا خاندان والوں نے مجھ پر بھروسا کرتے ہوئے اپنی بچیوں کو بھی اسکول بهيجنا شروع کردیا۔ اس طرح جو مخالف تھے ، وہی مستفید ہونے لگے۔ یہ ایک بڑی تبدیلی میری وجہ سے خاندان میں اور دیہات میں آ گئی بچیوں کے لیے تعلیم کا حصول ممکن ہوا۔ اسکول کا دروازہ کھل گیا اور دیہاتی زندگی میں تبدیلی کی پہلی اینٹ رکھ دی گئی۔ اس کامیابی کا سہرا والد صاحب کے سر گیا اور میں روشن امیدوں میں بارش کا پہلا قطره ثابت ہوئی۔ اب میں طالب علم نہ تھی خود استاد تھی جب پہلی تنخواه ہاتھ میں آئی خود کو خوش نصیب تصور کیا۔ منت مانی تھی تنخواہ ملے گی تو ہر ماہ اس کا کچھ حصہ غریبوں کے لیے مختص کروں گی لہٰذا ایسا ہی کیا۔ اس رقم سے میں نہایت غریب دیہاتی لڑکیوں کے تعلیمی اخراجات ادا کر دیا کرتی تھی۔ مثلاً کسی کو پینسل کاپی تختی یا سلیٹ کی ضرورت ہوتی تو میں لے دیتی۔ شہر والے اس بات کا ادراک نہیں کر سکتے کہ دیہات میں رہنے والے محنت کشوں کے بچے ان چیزوں سے محروم ہونے کے باعث تعلیم حاصل نہیں کر سکتے، کیونکہ والدین یہ معمولی اشیاء خریدنے کی بھی استطاعت نہیں رکھتے۔ تعلیم یافتہ ہونے کے بعد میں نے استانی بننے کے فوائد دیکھے۔ یہاں مجھے ہر شخص عزت کی نگاہ سے دیکھتا تھا اور تمام چھوٹے بچے و بچیاں مس کہہ کر پکارتی تھیں۔ تب مجھ کو بہت زیادہ خوشی ہوتی تھی۔ رفتہ رفتہ سارے دیہات میں میری اچھی شہرت پھیل گئی۔ دیہاتی عورتیں مجھ سے اپنے بچوں کے بارے میں پوچھنے آنے لگیں۔ میں نے یہ تہیہ کرلیا تھا کہ اس علاقے میں تعلیم عام کرنی ہے۔ وہ لوگ جنہوں نے ابھی تک اپنی بچیوں کو اسکول میں داخل نہ کرایا تھا، میں ان کے گھروں کو جاتی اور قائل کرنے کی کوشش کرتی کہ وہ اپنی بچیوں کو اسکول میں داخل کرائیں۔ بہت سے گھرانوں نے میری بات سنی اور لڑکیاں اسکول میں داخل کرا دیں۔ یہ میری ایک بہت بڑی کامیابی تھی اور اس عمل کو میں عبادت سمجھ کر کرتی تھی۔ یوں روز بروز میرے اسکول میں طالبات کی تعداد میں خاطر خواہ اضافہ ہونے لگا۔ محکمہ تعلیم والوں تک میری اچھی کارکردگی کی اطلاعات پہنچ رہی تھیں۔ یوں تمام علاقے میں ہمارے اسکول کو سب سے زیادہ فوقیت ملنے لگی جو میری اچھی نیت کا ثمر تھا۔ وقت گزرتے دیر نہیں لگتی۔ سو اب والدین میری شادی کے بارے سوچنے لگے۔ اس دوران ماموں جان اپنے بیٹے ایاز کے لیے میرا رشتہ لے آئے۔ اماں اس رشتے پر بہت خوش تھیں کہ ان کے خیال میں، میں اپنے ماموں کے گھر جاربی تھی اور اپنے ہی اپنوں کا زیادہ خیال رکھتے ہیں۔ اماں کا خیال تھا ماموں میرا بہت خیال رکھیں گے۔ پس انہوں نے فوراً ہاں کردی۔ وہ نہیں جانتی تھیں کہ میرے لیے آگے کتنے مسائل پیدا ہوں گے۔ میں آئندہ کے مسائل سے بے خبر اس رشتے پر خوش تھی۔تین بھائی اور ایک بہن تھی جو مجھ سے چھوٹی تھی۔ ماموں جان کی بیٹیاں تھیں اور دو بیٹے تھے۔ ہم کو خبر نہ تھی کہ وہ میرا رشتہ اس خیال سے لے رہے تھے کہ تاکہ بعد میں اپنی بیٹیوں کی شادیاں میرے بھائی سے کراسکیں۔ بری اور زیورات دیکھ کر اماں پھولی نہ سمائی تھیں۔ ماموں جان والوں نے مجھ کو بہت سا زیور چڑھایا پھر رخصتی ہوگئی لیکن شادی کے تین دن بعد سسرال والوں نے میرا سارا زیور واپس لے لیا۔ ایاز نے کہا کہ یہ زیور میری بہنوں کا ہے، انہوں نے وقتی طور پر تم کو پہنایا تھا لہذا یہ ان کو واپس کرنا ہے۔ میں بعد میں تم کو زیور بنواکر دے دوں گا۔یہ بات سن کر حیران رہ گئی۔ دکھ بھی ہوا کہ سگے ماموں کیا ایسا کر سکتے ہیں۔ ایک ہفتہ گزرا تو میرے دولہا نے کہا کہ اپنے والدین کو جاکر کہو وہ تمہارے بھائیوں کے لئے میری بہنوں کے رشتے لیں تبھی تم کو زیور ملے گا۔ امی ابو سے یہ بات کہی تو وہ گم صم ہوگئے اور کہا کہ ایسا ممکن نہیں ہے۔ گھر آئی تو شوہر نے جواب مانگا۔ ماموں بھی موجود تھے۔ میں نے والدین کا جواب بتادیا۔ ماموں غصے میں آپے سے باہر ہوگئے اور میرے والدین کو گالیاں دینے لگے ۔ ماں باپ کو کوئی گالیاں دے تو دل پر کیا گزرتی ہے۔ میرے دل پر بھی قیامت گزر گئی مگر ماموں بڑے تھے، ان کو کوئی جواب نہیں دے سکتی تھی۔ چپکے چپکے آنسو بہا کر خاموش ہو رہی مگر اس کے بعد میری زندگی میں تکالیف بڑھ گئیں اور ایک معصوم لڑکی پر جو اپنا گھر چھوڑ کر سسرال آئی تھی، اس پر طرح طرح کے مظالم ڈھانے لگے۔ کبھی سوچا بھی نہ تھا کہ میری زندگی اس قدر مشکل ہوجائے گی، پھر میکے سے دور رکھنے کو میرا تبادلہ سسرال والوں نے اگلے گائوں کے قریبی اسکول میں کرا دیا۔ شادی کے تین ماہ بعد میں امید سے ہوگ ئی۔ ساس کو اس خبر سے ذرہ بھر خوشی نہ تھی کیونکہ ساس سسر چاہتے تھے کہ جلد از جلد ان کی بیٹیوں کی شادیاں میرے بھائیوں کے ساتھ ہوجائیں۔ بے شک ہمارے یہاں رواج تھا، رشتے اپنوں میں کرتے تھے اور دور دور تک میری نندوں کے لیے اپنوں میں رشتے نہ تھے۔ یہ ایک بڑا مسئلہ تھا ماموں ممانی کا، جس کا درد وہ ہی سمجھتے تھے۔ میرے والدین بھی یقیناً اس مسئلے کو سنجیدگی سے لیتے۔ اگر ماموں ممانی اور میرے خاوند کا رویہ میرے ساتھ اچھا ہوتا لیکن ابو اب یہی کہتے تھے کہ بیٹی جب سسرال والوں کا تم سے رویہ اتنا برا ہے تو ہم لوگ ان سے مزید رشتے داری کیوں بڑھائیں ۔ پھر ان لوگوں کو پہلے سے یہ بات طے کرنی چاہیے تھی کہ عافیہ سے رشتہ ہم وٹے سٹے کے عوض کر رہے ہیں۔ رشتہ مانگتے وقت تو انہوں نے ایسی کوئی بات نہ کہی تھی، اب تم کو تنگ کر رہے ہیں، اس طرح تو رشتے نہیں کئے جاتے۔ میں نے ابو کی یہ باتیں ایاز کے گوش گزار کردیں اور جب انہوں نے اپنے والدین کو بتایا کہ میری بیوی کے والدین ایسا کہتے ہیں تو گھر میں ایک طوفان آگیا۔ انہوں نے ایاز سے کہا کہ تم ایسا کرو کہ عافیہ کو گھر سے نکال دو، تب دیکھنا کہ خود بخود ان کے مزاج ٹھکانے آجائیں گے۔ ایاز نے اپنے والدین کے حکم پر فوراً عمل کیا اور جونہی میں اسکول سے پڑھا کر گھر آئی، انہوں نے مجھ کو موٹر سائیکل پر بٹھایا اور میرے والدین کے گھر پہنچادیا۔ جاتے ہوئے کہا کہ اب میں تم کو لینے ہرگز نہیں آئوں گا، یہ اپنے ماں باپ کو بتادینا۔ والد صاحب نے تسلی دی کہ گھبرائو نہیں، سب ہوجائے گا۔ اس تسلی کے باوجود میرا دل بیٹھا جاتا تھا اور میں سارا دن روتی رہتی تھی۔ میکے میں پہلی بچی نے جنم لیا۔ ابو نے ایاز اور ان کے گھر والوں کو اطلاع کی لیکن کوئی نہ آیا۔ اماں نے میری بہت خدمت کی۔ میری بیٹی کا نام والد صاحب نے رکھا۔ اس کے بعد بھی کئی بار سسرال والوں کو پیغام بھیجا لیکن وه لوگ بچی دیکھنے بھی نہیں آئے۔ دو ماه بعد میرے ایک استاد ہمارے گھر آئے۔ یہ مجھ کو بی اے میں پڑھایا کرتے تھے۔ والد صاحب نے تمام واقعہ حنیف صاحب کے گوش گزار کر دیا۔ یہ میرے خاوند کے بھی استاد ره چکے تھے اور ابو کے دوست تھے۔ حنیف صاحب کے سمجھانے پر ایاز ہمارے گھر آگئے۔ خاوند کے آنے پر میں بہت زیادہ خوش ہوئی۔ اپنا تمام سامان اور بیٹی کو تیار کرکے والد صاحب سے شوہر کے ساتھ جانے کی اجازت طلب کی۔ انہوں نے نہ روکا اور میں خاوند کے ساتھ گھر آگئی۔ گھر آکر محسوس کیا کہ ساس، سسر، نندیں، دیور کوئی بھی میرے لوٹ آنے پر خوش نہیں تھا وہ پہلے کی طرح ناراض ناراض اور مجھے اذیت دینے کی خواہش رکھتے تھے۔ گھر آنے کی خوشی خاک میں مل گئی کیونکہ میری بیٹی کو کسی نے نہیں اٹھایا۔ حالانکہ یہ ان کے گھرانے کی پہلی خوشی تھی مگر دیہات والوں کا شاید یہ رواج ہو کہ بیٹی کی پیدائش پر خوشی کا اظہار نہیں کرتے بلکہ منہ بنالیتے ہیں۔ وقت گزرتا گیا۔ سسرال والوں میں کوئی تبدیلی نہ آئی۔ آئے دن میرے جہیز کی چیزیں چوری ہوجاتیں، حتی کہ میرے زیور جو ابو نے دیئے تھے، وہ بھی ان لوگوں نے چوری کر لیے۔ والدین کو نہ بتایا کہ انہوں نے زیور چرا لیے ہیں۔ اچھے دنوں کی امید پر زندگی کے دن گزارنے لگی۔ سوچتی تھی کہ کبھی تو ان کے ذہنوں میں تبدیلی آئے گی۔ دوسری بار جب میں امید سے ہوئی تو گھر کا تمام کام نہیں کر پارہی تھی۔ اسکول کی ڈیوٹی کے بعد تھکن ہوجاتی تو تھوڑی دیر آرام کی ضرورت محسوس ہوتی جبکہ گھر آتے ہی کام میں جتنا پڑتا تھا کیونکہ گھر کا سارا کام جوں کا توں پڑا ہوتا کہ بہو آئے گی تو وہی کرے گی۔ ممانی بیٹیوں سے کوئی کام نہ کراتیں۔ اتنے بڑے گھر کی صفائی برتن ڈھیروں روٹیاں سب کام مجھ ہی کو کرنے پڑتے تھے۔ میں تکلیف محسوس کرنے لگی کیونکہ پورے دنوں سے تھی۔ مجھے میٹرنٹی لیو تو مل گئی مگر گھر کے کام سے نجات نہ ملی۔ مجبوراً امی ابو مجھے گھر لے آئے۔ دوسرے بچے کی پیدائش سے کچھ دن قبل جب کام نہ کرسکی تو خاوند نے مجھے مارنا شروع کیا۔ میں نے ان کو یہی کہا کہ ایک ماہ مجھ سے جھگڑا مت کریں۔ اس حالت میں جھگڑا برداشت نہیں کر سکتی۔ جب بچے کی پیدائش کا مرحلہ طے ہوجائے گا، میں سارا کام کردیا کروں گی۔ والدین کے یہاں ہر طرح آرام تھا تھوڑی بہت زمینداری تهی، نوکر چاکر تھے، اماں مجھے کام کو ہاتھ نہ لگانے دیتی تھیں۔ میں پھر بھی افسردہ تھی۔ مجھے روتے پاکر ماں گلے سے لگاتیں اور تسلیاں دیتیں۔ کہتیں خبر ہوتی کہ اپنے اتنے سنگدل ہوتے ہیں تو کبھی تیری شادی بھائی کے بیٹے سے نہ کرتی۔ میکے میں ہی دوسری بیٹی نے جنم لیا۔ اب اور زیادہ پریشان ہوگئی کہ اس بار بیٹے کی خواہش کی تھی۔ ساس سسر صرف اسی صورت مجھ پر مہربان ہو سکتے تھے۔ شوہر کو بھی بیٹے کی ہی چاہ تھی لہٰذا اس مرتبہ بھی ایاز بیٹی دیکھنے نہ آئے۔ میں بہت فکرمند تھی کہ یا اللہ آگے کیا ہوگا؟ ان کا ایسا رویہ کب تک برداشت کر سکوں گی؟ میری تنخواہ بھی ایاز خود لے لیتے تھے، اور میرا ذاتی خرچ والدین مجھے دیا کرتے تھے، کیونکہ تنخواہ سے محروم ہونے کے بعد میں بالکل خالی ہاتھ رہ جاتی تھی۔ دو ماه بعد ہمارے خاندان کے کچھ بزرگوں نے یہ فیصلہ کیا کہ ایاز اور ان کے والدین کو سمجھانا چاہیے کہ وہ عافیہ کو گھر واپس لے آئیں۔ سب لوگ مل کر ماموں کے پاس گئے۔ ان کو سمجھایا تمہاری دو پوتیاں ہوگئی ہیں، اپنی اولاد کو اپنے گھر میں پلنے کی سہولت دو، یہی اچھا ہے۔ مجبوراً برادری کے دبائو پر وہ آکر مجھے لے گئے۔ گهر واپس آکر اپنی بچیوں کے مستقبل کی خاطر میں نے سسرال والوں کی بہت زیادہ خدمت کی لیکن انہوں نے پھر بھی مجھے پیار نہ دیا۔ سب خاندان والوں نے بچی کی پیدائش پر مبارکباد دی لیکن ان لوگوں نے میری اس خوشی میں شراکت نہ کی، تبھی یہ سوچنے پر مجبور ہوگئی کہ میں چاہے جو کرلوں، سسرال والے کبھی مجھے تسلیم نہ کریں گے، چاہے اپنے بھائیوں سے اپنی نندوں کے رشتے کیوں نہ کرادوں، یہ مجھ سے نفرت کرتے رہیں گے بلکہ اس صورت میں اور مسائل بڑھ جائیں گے۔ اس بارے میں ابو کا مؤقف بالکل صحیح تھا کہ اگر ان لوگوں نے ہمارے ساتھ رشتے کرنے ہیں تو کم از کم ہماری بیٹی سے تو تعلق بہتر رکھیں، ورنہ مزید رشتے جوڑنے سے بھی ان میں کوئی تبدیلی نہیں آئے گی، پھر پھنسنے کا فائدہ کیا ہے۔ والد صاحب نے ایک روز ماموں جان پر اپنے اس مؤقف کو بالکل واضح کردیا کہ وہ اب مزید کوئی رشتہ داری بڑھانا نہیں چاہتے۔ اس پر جو ردعمل ہوا، اس سے میں بہت زیادہ متاثر ہوئی۔ خاوند نے اپنے باپ کے کہنے پر مجھ کو گھر سے نکال دیا، یہ کہہ کر اگر میری بہنوں کے رشتے بھلے نہیں ہیں تو ہم اس کی بیٹی کو کیوں رکھیں۔ یہاں تک ظلم کی حد کردی کہ میری دودھ پیتی بچی بھی چھین لی۔ ایک ماں سے اس کی چھوٹی سی معصوم بچی چهین لی جائے تو دل کی کیا حالت ہوگی؟ مجھ پر بھی جو ردعمل ہوا، اس سے شدید متاثر ہوئی۔ سخت بیمار پڑ گئی۔ پہلے صرف ابو جان اس معاملے پر بولتے تھے، اس بار بھائیوں پر بھی اثر پڑا، غصے ہوئے۔ بھائیوں کے غصے سے میں ڈرتی تھی۔ مجھ کو میرا گھر ٹوٹتا دکھائی دے رہا تھا، تاہم میں نے طلاق لینے سے انکار کردیا۔ دو سال ایسے ہی میکے بیٹھے رہی۔ محکمہ تعلیم کے ایک آفیسر جو ابو کے دوست تھے، وہ میرے خاوند کو ابو کے پاس لے آئے کیونکہ ایاز بھی محکمہ تعلیم میں ملازم تھے۔ ایاز کو مجھے دوبارہ گھر لے جانا پڑا۔ اس بار میں نے اپنے خاوند سے کہا کہ تم جو ظلم مجھ پر کر رہے ہو، اگر میں مرگئی تو میرے مرنے کے بعد ضرور تم کو احساس ہوگا۔ کہنے لگے۔ پہلے مر کر تو دکھائو، ہم پھر احساس بھی کرلیں گے۔ ساس، سسر مجھ سے کلام نہیں کرتے تھے اور نندیں صرف مجھے ستانے کو پیدا ہوئی تھیں۔ ان کے نفرت بھرے سلوک پر میں روتی رہتی۔ خدا جانے یہ کیوں مجھ کو اتنی بڑی سزا دے رہے تھے اور کس بات کی سمجھ نہ پاتی۔ تیسری بار امید سے ہوئی تو انہوں نے اعلان کر دیا کہ اگر اب بیٹی ہوئی تو واپس میکے جانا ہوگا، ہمیں ہر حال میں بیٹا چاہیے۔ میں نے میکے میں جتنے پیسے جمع کیے تھے، ان سے اپنے شوہر کو کار لے کر دی، اور فریج، ٹی وی، گھر کا دیگر سامان بھی۔ کیونکہ والد صاحب اور بھائی مجھے جیب خرچ کے طور پر کافی رقم دیتے تھے۔ میں دو سال میکے میں رہی تھی، اور اس دوران تنخواہ بھی جمع کی تھی۔ میں سوچتی تھی کہ شاید اس طرح شوہر مجھ پر احسان مند ہوں گے، مجھ سے محبت کریں گے، میرا خیال رکھیں گے، اور سسرال والوں کی طرف سے جو ذہنی اذیت ملتی ہے، وہ کم ہو جائے گی۔ شادی کے آٹھ برسوں بعد ایاز میں کچھ تبدیلی آئی اور وہ میرا خیال رکھنے لگے مگر ان کے والدین کا رویہ وہی رہا۔ وہ ایاز کو کہتے تھے کہ الٹرسائونڈ کرائو ۔ پتا چلے کہ اس بار بیٹی یا بیٹا آنے والا ہے تاکہ ہم اسی حساب سے تیاری کریں۔ ایسا نہ کرنا چاہتی تھی مگر خاوند نے زبردستی مجھے اس امر پر مجبور کیا۔ میں نے الٹراسائونڈ کرایا تو لیڈی ڈاکٹر نے بتایا کہ اس بار بھی بیٹی پیدا ہوگی۔ یہ خبر دھماکے سے کم نہ تھی کیونکہ اس طرح تو میری دنیا اجڑ سکتی تھی۔ میں نے منع کیا کہ اپنے والدین کو مت بتائو مگر ایاز نے والدین کو بتا دیا کہ تیسری بیٹی آنے والی ہے۔ وہ لوگ اتنے ناخوش ہوئے کہ ان کے چہرے دیکھ کر مجھے یقین ہوگیا کہ اس مرتبہ میں نے زندگی ہار دینی ہے۔ ہر وقت افسردہ رہنے لگی۔ امی ابو نے شہر کے اچھے اسپتال میں نام لکھوادیا تھا اور تمام خرچا بھی میرے خاوند کو دے دیا کہ وقت پیدائش دیہات کی جاہل دائی کی خدمات حاصل کرنے کی بجائے ہماری بیٹی کو شہر کے اسپتال لے جانا اور رقم کی مزید ضرورت ہو تو ہم دیں گے مگر اس وقت کوتابی مت کرنا ایاز نے اس وقت تو وعده کرلیا مگر جب وقت ولادت قریب آیا ساس، سسر نے اجازت نہ دی اور کہا کہ بچے کی ولادت گھر پر ہی کرائیں گے۔ اس وقت عافیہ بے حد فکرمند تھی۔ اس نے یہ سارا حال مجھے بتایا تھا اور کہا تھا سلیمہ اب بتائو میں کیا کروں، یہ لوگ تو کسی صورت مجھ کو اسپتال لے جانے کو تیار نہیں ہیں جبکہ میں اندر سے خود بہت کمزور محسوس کررہی ہوں۔ ان دنوں میں بھی اس کے ساتھ اسکول میں بطور ٹیچر فرائض انجام دے رہی تھی۔ عافیہ میٹرنٹی لیو پر گئی تھی۔ میں پہلی بار اس کے گھر ملنے گئی، اس کو تسلی دی۔ عافیہ  فکر مت کرو، میں تمہاری امی کے پاس آج ہی جاتی ہوں تاکہ وہ یہاں آجائیں۔ افسوس اس روز میں وہاں نہ جاسکی کیونکہ عافیہ کے والدین کا گھر دوسرے گائوں میں تھا اور ابو کی موٹر سائیکل خراب تھی۔ تب سوچا کہ کل جائوں گی مگر کل کی نوبت نہ آئی کیونکہ اسی رات ہمارے گھر اطلاع آگئی کہ رات بارہ بجے بچی کو جنم دیتے ہوئے عافیہ چل بسی۔ یہ افسوسناک خبر ایسی تھی کہ دل دھک سے رہ گیا۔ آه  میری پیاری سبیلی جو کل تک میرے ساتھ اسکول میں پڑھا رہی تھی، وہ آج اس دنیا میں نہ رہی تھی۔ بعد میں پتا چلا کہ اس رات جب عافیہ بہت تکلیف میں تھی۔ بار بار کہہ رہی تھی کہ مجھے اسپتال لے چلو یا امی کو بلائو۔ اس کے خاوند اور ساس نے کہا کہ تمہیں کچھ نہیں ہوگا، اسپتال جانے کی ضرورت نہیں ہے، بہانہ کیا گائوں سے شہر جانے کی سڑک اکھڑی ہے، رستہ بہت خراب ہے، اسپتال جانے تک تم پر قیامت بیت جائے گی لہٰذا گھر پر اچھی دایہ لے آتے ہیں۔ بیٹی ہوئی ہے کون سا بیٹا ہورہا ہے جو اسپتال جائیں۔ خدا جانے پھر اس پر کیا بیتی کہ وہ اور اس کی نومولود بچی زندگی کی بازی ہیں۔ سنا ہے کہ اناڑی قسم کی دایہ نے کوئی غلط انجکشن لگادیا تھا جس عمل سے عافیہ کی موت کا سانحہ رونما ہوا۔ اگر وہ انجکشن نہ لگتا تو بچ سکتی تھی۔ خدا کو علم کہ کیا ہوتا مگر اس بات کا افسوس سبھی کو تھا کہ کاش عافیہ کا شوہر اسے اسپتال لے جاتا یا اس کے والدین اور بھائیوں کو بلا لیتے، وہی اسے اسپتال لے جاتے تو شاید وہ زندگی کی بازی نہ ہارتی موت و حیات اللہ کے ہاتھ میں ہے مگر کوشش تو انسان کی ہوتی ہے۔ بار بار عافیہ کی امی رو روکر ہم سب سے یہی کہتی تھیں۔ جب ہم ان کے پاس اپنی سہیلی کی تعزیت کو گئے تو ان کی حالت بہت خراب تھی۔ آج بھی ان کی وہی حالت ہے۔ حالانکہ عافیہ کو فوت ہوئے کئی سال ہوگئے ہیں مگر ماں کب اپنی بیٹی کو بھلا سکتی ہے۔ ان کا تو بس یہ کہنا ہے جیسا نصیب میری بیٹی کا نکلا، خدا کرے کسی کی بیٹی کا نہ ہو اور مجھے عافیہ کا یہ فقرہ یاد آتا ہے کہ سلیمہ میں نے عہد کیا ہے کہ جب تک اپنے گائوں کی تمام بچیوں کو زیور تعلیم سے آراستہ نہ کرلوں گی، سکون سے نہیں مروں گی، سکون کی نیند بھی نہ سوئوں گی۔ دیکھو وہ آج شہر خموشاں میں کتنے سکون کی نیند سو رہی ہے جبکہ اس کی بچیاں صرف پرائمری پاس کرسکی ہیں۔ ان کے دادا اور دادی جان نے ان کو پانچویں کے بعد پڑھنے ہی نہیں دیا اور اسکول سے اٹھا لیا ہے۔ سچ ہے جو لوگ سچا عزم اور ولولہ رکھتے ہیں، دنیا ان کو جینے نہیں دیتی۔
Ahsaan Faramosh,پرانے وقتوں کا ذکر ہے کہ ایک شہری کی کسی دیہاتی سے شناسائی ہو گئی جب کبھی دیہاتی شہر میں آتا تو اسی شہری کے گھر ڈیرہ لگاتا اور دو دو تین تین مہینے اس کا مہمان رہتا۔ اس دوران شہری خوشی خوشی اس کی تمام ضرورتیں پوری کرتا اور اس کی خدمت میں رات دن ایک کر دیتا۔ ایک دن دیہاتی نے شہری سے کہا بھائی جان آپ کبھی ہمارے گاؤں میں تشریف نہیں لاتے ؟ آج کل بہار کا موسم ہے ۔ کیا خوب ہو اگر بال بچوں سمیت غریب خانہ پر قدم رنجہ فرمائیں۔ اگر اب فرصت نہ ہو تو گرمیوں میں تشریف لائیے۔ اس وقت پھلوں کا موسم ہوتا ہے۔ آپ کی خدمت کا خوب موقع مل سکے گا۔ اپنے اہل و عیال اور دوست و احباب کو بھی ساتھ لائے اور تین چار ماہ دلجمعی سے ہمارے گاؤں میں قیام فرمائیے۔ موسم بہار میں تو دیہات کی فضا بڑی خوشگوار ہوتی ہے۔ ہر طرف سبزہ لہلہاتا ہے اور پھول جھومتے ہیں۔ آپ دیکھیں گے تو خوش ہو جائیں گے۔ شہری اس کی باتیں سن کر کہہ دیتا کہ اچھا بھئی کبھی موقع ملا تو ضرور آئیں گے ۔ ۔ دیہاتی جب زور دیتا تو وہ کوئی نہ کوئی بہانہ تراش کر اس کو ٹال دیتا۔ کبھی کہتا کہ فلاں جگہ سے ایک مہمان آیا ہوا ہے۔ کبھی کہتا اس سال بہت ضروری کاموں میں مصروف ہوں۔ اگلے سال فرصت ملی تو ضرور آؤں گا ۔ ہوتے ہوتے انہی تقاضوں اور وعدوں میں آٹھ برس گزر گئے ۔ دیہاتی ہر سال آتا اور بامروت شہری دل کھول کر اس کی خدمت کرتا۔ ایک دفعہ وہ مسلسل تین مہینے شہری کے گھر میں براجمان رہا اور صبح و شام خوب خوب دعوتیں اڑائیں۔ جاتے وقت شرماتے ہوئے کہنے لگا کہ صاحب  ہمیں کب تک دھوکے میں رکھو گے ؟ آپ کا انتظار کرتے کرتے اب تو ہماری آنکھیں بھی پتھر اگئی ہیں۔ شہری نے کہا کہ بھائی تمہارے ہاں جانے کو میرا جی تو بہت چاہتا ہے لیکن ہر کام کا ایک وقت مقرر ہے۔ انسان تو ایک بادبانی کشتی کی مانند ہے اس کشتی میں اسی وقت حرکت پیدا ہو سکتی ہے جب اللہ تعالی ہوا چلائے گا۔ دیہاتی نے اب اس کو قسم دے کر کہا کہ اس سال بال بچوں کے ہمراہ ضرور تشریف لائے۔ پھر اس کا ہاتھ پکڑ کر تین بار وعدہ لیا کہ ضرور آنا۔ شہری نے گاؤں جانے کی ہامی بھر لی لیکن پھر ایسے کاموں میں مشغول ہوا کہ دو برس اور گزر گئے۔ ایک دن اس کے بچوں نے کہا کہ ابا جان چاند ، بادل اور سایہ بھی سفر کرتے ہیں۔ آپ نے اپنے دیہاتی دوست کی مہمان داری اور خدمت میں کوئی کسر اٹھا نہیں رکھی اور خود تکلیف اٹھا کر بھی اس کو آرام پہنچایا ہے۔ اس بیچارے کو بھی اپنے احسانات کا حق ادا کرنے کا ایک بار موقع دیجئے۔ وہ کئی بار اصرار اور خوشامد سے آپ کو اپنے ہاں آنے کی دعوت دے چکا ہے۔ اگر آپ نہ جائیں گے تو اس کا دل ٹوٹ جائے گا۔ شہری نے کہا تم سچ کہتے ہو لیکن داناؤں نے کہا ہے کہ جس سے تم نے بھلائی کی ہے اس کے شر سے بچو۔ اس وقت تو اس نے بچوں کو ٹال دیا لیکن دیہاتی نے خوشامد کا کچھ ایسا جال بچھایا کہ آخر شہری اس کی دلداری کے لیے گاؤں جانے پر آمادہ ہو ہی گیا۔ بچوں کو معلوم ہوا تو وہ مارے خوشی کے پھولے نہ سماتے تھے۔ جس دن شہری اپنے اہل و عیال سمیت گاؤں کی طرف روانہ ہوا وہ اس کے بچوں کے لیے گویا عید کا دن تھا۔ گو سفر بڑا طویل اور صبر آزما تھا لیکن گاؤں جانے کی خوشی میں وہ اس کو دوڑ بھاگ کر طے کر رہے تھے ۔ ان کے دلوں اور دماغوں میں گاؤں کی پر نہار فضا بسی ہوئی تھی اور اس کے تصور میں ان کا راستہ ہنسی خوشی کٹ رہا تھا۔ جب وہ کسی پرندے کو گاؤں کی جانب پرواز کرتا دیکھتے تو ان کا جی چاہتا کہ اس کی طرح اڑ کر وہ بھی جلد از جلد گاؤں جا پہنچیں۔ جہاں ہر قسم کی آسائشیں ان کا انتظار کر رہی ہیں۔ اگر راستے میں کسی دیہاتی کو دیکھتے تو اس کو بے اختیار گلے لگا لیتے اور پوچھتے کہ بھائی تو نے ہمارے عزیز دوست کو بھی دیکھا ہے؟ اس طرحیہ تھکا ماندہ قافلہ ایک ماہ کے پر صعوبت سفر کے بعد گاؤں جا پہنچا۔ اب سنو کہ وہ دیہاتی نہایت مکار اور احسان فراموش تھا۔ اس کو شہری کی آمد کا حال معلوم ہوا تو انجان بن کر کہیں ادھر ادھر ہو گیا۔ دراصل یہ شخص بڑا کمینہ اور بد فطرت تھا اور شہری کی مہمان نوازی سے بچنا چاہتا تھا۔ وہ بے چارہ شہری لوگوں سے اس کے گھر کا پتہ پوچھ کر بڑی بے تکلفی سے وہاں پہنچا لیکن اس کمینے کے اہل خانہ نے اپنے گھر کا دروازہ بند کر لیا۔ شہری کو غصہ تو بہت آیا لیکن اب کیا ہو سکتا تھا۔ مجبور ہو کر اپنے بال بچوں سمیت دروازے کے سامنے ہی ڈیرہ لگالیا۔ دن کو سورج کی گرمی میں بیتے تھے اور رات کو سردی میں ٹھٹھرتے رہتے تھے ۔ جوں ہی وہ دیہاتی نظر آتا شہری اس کو سلام کرتا اور اس کو یاد دلاتا کہ میں تمہارا فلاں دوست ہوں۔ دیہاتی اس کو دور ہی سے جواب دیتا تھا کہ میں نہیں جانتا تو کون ہے ؟ میں تو دن رات ذکر حق میں مشغول رہتا ہوں اور غیر اللہ کے سوا مجھ کو کسی کا ہوش نہیں۔ شہری کہتا کہ شاید قیامت کا وقت آگیا ہے کہ بھائی سے بھائی بھاگتا ہے۔ ارے بھائی کیا تو برسوں میرا مہمان نہیں رہا۔ آخر تیری خدمت میں میں نے کون سی کوتاہی کی تھی؟ لیکن بے حیا دیہاتی اس کو یہی جواب دیتا تھا کہ معلوم نہیں تو کیا کیا بکتا ہے۔ میں نے تو کبھی تیری شکل بھی نہیں دیکھی۔ اس حالت میں بیچارے شہری کو پانچ دن گزر گئے۔ پانچویں شب کو غضب کی بارش ہو گئی۔ شہری اور اس کے بچے پانی میں شرابور ہو گئے۔ بیچاروں کے پاس سر چھپانے تک کو جگہ نہ تھی۔ جس طرح شریف لوگ بے بسی کے عالم میں کمینوں کے محتاج ہو جاتے ہیں اس طرح شہری بھی مجبور ہو کر دیہاتی کے دروازے پر گیا اور بہت رویا دھویا، وہ ظالم تیوری چڑھائے ہوئے دروازے پر آیا اور پوچھا کہ آخر تو کیا چاہتا ہے ؟ شہری نے کہا کہ بھائی  میں نے اپنے سب حقوق چھوڑے۔ جو کچھ میں سمجھا تھا بلا شبہ وہ غلط تھا۔ جلا دینے والی دھوپ اور خون منجمد کر دینے والی سردی میں میں نے جو پانچ دن گزارے وہ پانچ برس کے برابر تھے لیکن اب بارش کی تکلیف اٹھانے سے میرے اور میرے بچوں کی قوت برداشت جواب دے گئی ہے۔ خدا کے لیے ہمیں اپنے مکان کے کسی گوشے میں پناہ لینے دے۔ خدا آخرت میں تجھ کو اس کی جزا دے گا۔ اگر تجھے یہ منظور نہیں تو پھر مجھے قتل کر ڈال۔ میں اپنا خون تجھ پر حلال کرتا ہوں۔ دیہاتی نے کہا کہ میں نے اپنے مکان کا گوشہ باغبان کو دے رکھا ہے۔ ہم نے اس کو بھیڑیئے سے جانوروں کی حفاظت بھی سونپ رکھی ہے۔ اس مقصد کے لیے ہم اس کو تیر و کمان دے دیتے ہیں تاکہ اگر بھیڑیا آئے تو اس کو مار دے اگر تو یہ کام کر سکتا ہے تو وہ جگہ ہم تجھے دے دیتے ہیں۔ ورنہ کوئی اور جگہ ڈھونڈ لے۔ شہری نے کہا کہ اس وقت میں ایسی سو خدمتیں کرنے کے لیے تیار ہوں۔ تیر و کمان میرے حوالے کیجئے اور پھر دیکھئے کہ آپ کے باغ اور مویشیوں کی کس مستعدی سے نگرانی کرتا ہوں۔ اگر بھیڑیے کی بھنک بھی میرے کانوں میں پڑ گئی تو آواز پر تیر چلا کر اس کو ہلاک کر دوں گا۔ غرض اس وعدہ پر وہ اپنے اہل و عیال سمیت باغبان کی کوٹھری میں آگیا۔ وہ جگہ نہایت تنگ اور سیلی تھی اور اس پر کیڑے مکوڑے مستزاد، بے چارے مصیبت میں پھنس گئے۔ ساری رات ان کی زبان سے یہی نکلتا تھا کہ یہ نااہل اور کمینے سے دوستی کی سزا ہے۔ بہر حال شہری تیر و کمان ہاتھ میں لیے اپنا فریضہ بجالا رہا تھا۔ رات کے پچھلے پہر بھیڑئیے کی قسم کے ایک جانور نے ٹیلے کی اوٹ سے سر نکالا۔ شہری نے تاک کر اس پر تیر چلایا تو وہ جانور زمین پر گر پڑا اور اس کی ہوا خارج ہو گئی۔ دیہاتی نے یہ آواز سنی تو وہیں سے دہائی دینے لگا کہ ارے ظالم یہ تو نے کیا غضب کیا۔ یہ تو میرا خر بچہ تھا تو نے اس کو ناحق مار ڈالا ۔ شہری نے کہا ہرگز نہیں، یہ تو بھیڑیا تھا تم اچھی طرح دیکھ کر تسلی کر لو۔ دیہاتی نے کہا میں اپنے خربچہ گدھی کے بچے کی آواز خوب پہچانتا ہوں ۔ ارے میں تو سو جانوروں کے گوزوں سے اپنے جانور کے گوز کی آواز پہچان لیتا ہوں۔ شہری کا پیمانہ صبر لبریز ہو گیا، اس نے لپک کر دیہاتی کا گریبان پکڑ لیا اور کہنے لگا اے مکار کمینے  تو اس اندھیری رات میں اپنے خر بچے کے گوز کی آواز پہچان لیتا ہے لیکن نہیں پہچانتا تو اس شخص کو جس نے دس برس تک دل و جان سے تیری خدمت کی ہے۔ تو دعوی کرتا تھا کہ غیر اللہ کے سوا تجھے کسی شئے کا ہوش نہیں ہے اور تو ہر وقت عالم تحیر میں رہتا ہے لیکن اللہ کی غیرت جوش میں آئی تو خر بچے گوز کی آواز نے تجھے رسوا کر دیا۔ حق تعالیٰ مکاروں اور کمینوں کو اسی طرح رسوا کرتا ہے۔ تجھے عشق الہی کا دعوی ہے لیکن فی الحقیقت تو شیطان کا عاشق ہے۔ ارے بد بخت  ان چالبازیوں کو چھوڑ اور عاشقان الہی کا دامن پکڑ کر سیدھا راستہ اختیار کر۔
Qismat Ki Basat,انیس پڑھا لکھا اور خوبصورت نوجوان تھا۔ ہمارے محلے میں کرایہ دار بن کر آیا۔ ابو سے علیک سلیک ہو گئی۔ والد صاحب کو اس نوجوان میں کافی گن نظر آئے۔ اسے گھر لائے اور والدہ سے ملوایا کہ دنیا میں اکیلا تھا اور اس کا کوئی رشتہ دار ملنے نہیں آتا تھا سوائے دوستوں کے  تبھی تنہائی محسوس کر محسوس کرتا تھا۔ دوستوں سے ملاقات اور بات ہے اور فیملی میں رہنے کا سکھ ایک دوسری بات ہے۔ میرے والدین نے اسے ماں ، باپ کا پیار دیا۔ ایک روزا بونے کہا کہ انہیں اچھا لڑکا ہے، کیوں نہ ہم صوفیہ کی شادی اس نوجوان سے کر دیں اور اس کو اپنا فیملی ممبر بنا لیں۔امی ابو نے اسے بیٹ بنالیا تھا اور اب رشتے کے بارے سوچ رہے تھے۔ ابرار بھائی اس بات سے متفق نہ ہوئے۔ کہنے لگے ۔ ابو ، بے شک انیس اچھا لڑکا ہے، اچھی پوسٹ پر ہے، مہذب اور شریف بھی ہے لیکن اس کے خاندان کا کچھ اتا پتا نہیں ہے۔ آپ نے اسے بیٹا تو بنالیا لیکن داماد بنانے سے پہلے ہزار بار سوچنے۔ کیا آپی کا انجام بھول گئے ہیں ؟ ہاں  واقعی غیروں پر بھروسہ کرنا درست نہیں ہوتا۔ ایک بار چوٹ کھائی ہے ، اب تو احتیاط کرنی چاہئے۔ یہ کہتے ہوئے والدہ کی آنکھوں میں آنسو بھر آئے۔ دراصل راصل بھائی نے آپی کا ذکر کر کے بیتے دنوں کی یاد دلادی تھی۔ ربیعہ آپی ہماری خوبصورت اور پیاری بہن کو ہم سے بچھڑے کئی برس گزر چکے تھے۔ اپنے شوہر کے گھر سے ایسی غائب ہوئیں کہ پھر ان کا سراغ نہ ملا۔ جب بھی ان کا خیال آتا، روح زخمی ہو جاتی اور دل میں درد کی ٹیسیں اٹھنے لگتی تھیں۔ پندرہ برس قبل آپی ربیعه کارشتہ ایک واقف کار کے توسط سے آیا تھا۔ وہ لوگ ملتان اور ہم تونسہ شریف کی ایک بستی میں رہا کرتے تھے۔ والدین نے چاچا علم دین پر بھروسہ کرتے ہوئے بیٹی کا رشتہ رحیم داد سے طے کر دیا۔ چاچا علم دین ہمارے گائوں کے رہنے والے تھے ۔ والد صاحب کے کلاس فیلو ر ہے تھے اور عرصے سے ملتان میں سکونت پذیر ہو گئے تھے۔ آپی کارشتہ طے کر دیا گیا اور وہ بیاہ کر تونسہ شریف ملتان چلی گئیں۔ چاچا علم دین نے صحیح کہا تھا وہ اچھے لوگ تھے اور امیر گھرانوں میں ان کا شمار ہوتا تھا۔ آپی کو ساس، سسر کا پیار ملا اور شوہر کا بھی۔ وہ خوش اور مطمئن تھیں تو ہم بھی مطمئن ہو گئے۔ آپی کو شوہر کے گھر زندگی کی ہر آسائش میسر آگئی۔ جب ہم لوگ پہلی بار رحیم داد کے گھر ملتان گئے، انہوں نے بہت عزت اور خاطر تواضع کی والدین تو پھولے نہ سماتے تھے کہ اللہ تعالی نے بیٹی کا نصیب سنوار دیا ہے۔ ایسا مہذب اور خوشحال گھرانہ عطا کیا کہ بہت کم خوش نصیبوں کو ملتا ہے۔ کہتے ہیں کہ دن سدا ایک سے نہیں رہتے۔ کبھی خوشی کبھی غم، یہ تغیر و تبدل تو زمانے کا خاصہ ہے لیکن میری بہن کی زندگی میں خزاں کا پہلا جھونکا اس وقت آیا جب ہمارے دولہا بھائی رحیم دادرات کو دیر سے گھر آنے لگے ۔ آپی نے سوچا آفس میں کام زیادہ ہو گا لیکن یہ تو روز کا معمول ہو گیا۔ وہ شوہر سے دیر سے آنے کا سبب پوچھتیں تو خفا ہونے لگتے، حتی کہ مار پیٹ کرنے لگے۔ آپی ربیعہ صبر والی تھیں۔ امی ابو کو نہ بتاتیں کہ یہ سب کچھ تو ہمارے معاشرے میں آئے دن عورت کے ساتھ ہوتا رہتا ہے۔ وہ ہر ظلم سہتی رہیں او ظلم سہتی رہیں اور اف تک نہ کی۔ سسر کا انتقال ہو گیا۔ ساس ضعیفی کے باعث بیٹی کے پاس چلی گئیں بلکہ بیٹی آکر لے گئی کہ اپنی والدہ کی خدمت میں خود کروں گی۔ یہ دونوں شفیق ہستیاں ایسی تھیں جو آپی کے سر پر سائبان کی طرح تھیں۔ جب سائبان نہ رہا، رحیم داد کی بن آئی۔ زمین، جائداد، روپیہ پیسہ سبھی کچھ اس کی دسترس میں تھا۔ بالآخر ایک روز وہ ایک طوائف کو گھر لے آیا تب ربیعہ آپی کے صبر کا پیمانہ لبریز ہو گیا۔ ایک بنی سنوری عورت آنکھوں کے سامنے آ بیٹھی تھی۔ ہمارے بہنوئی نے کہا۔ یہ میری دوسری بیوی ہے۔ اسے سلام کرو، اب یہ ہمارے ساتھ رہے گی۔ اگر یہ دوسری بیوی ہے تو اسے دوسرا گھر لے کر دو، یہ ہمارے ساتھ اس گھر میں نہیں رہے گی ورنہ میں چلی جاتی ہوں ۔ آپی سے برداشت نہ ہو سکا۔ یہ تو اسی گھر میں رہے گی اگر تم نے نہیں رہنا تو مت رہو، جہاں چاہے چلی جائو۔ شوہر نے جواب دیا۔ آپی تو اس وجہ سے اپنے دکھ نہ بتاتی تھیں کہ والدین کو تکلیف نہ ہو اور امی ابو اس فکر میں غلطاں کہ از خود کیسے مداخلت کریں۔ بالآخر ایک روز رحیم داد کا فون آگیا کہ تمہاری بیٹی گھر چھوڑ کر چلی گئی ہے۔ والد نے پوچھا کہاں گئی ہے ، ہماری بیٹی ایسا نہیں کر سکتی۔ بھائی نے امی ابو کو ملتان بھیجا۔ آپی کے بچے سہمے ہوئے تھے ، انہوں نے بتایا کہ اس عورت کی وجہ سے ابو نے ہماری ماں کو مارا پیٹا تھا پھر شام کو مونچھوں والے انکل آئے تھے اور امی کو گاڑی میں بٹھا کر لے گئے تھے۔ والد صاحب کو داماد نے کہا کہ وہ خود اپنی مرضی سے مجھے بتائے بغیر چلی گئی ہے۔ ظاہر ہے کہ آپ کے پاس پہنچی ہو گی اور آپ نے اسے کہیں چھپادیا ہے تا کہ مجھ پر مقدمہ کر سکیں۔ والد صاحب نے بھانپ لیا کہ حالات سنگین ہیں تو انہوں نے پولیس اسٹیشن جاکر رپورٹ درج کروائی لیکن رحیم داد کافی امیر اور اثر ورسوخ والا آدمی تھا۔ اس نے پولیس کو دے دلا کر چپ کرادیا۔ والد صاحب ملتان میں دھکے کھا کر آگئے۔ انہوں نے کافی کوشش کی کہ کسی طریقے سے ان کی گمشدہ بیٹی کی خبر مل جائے مگر ربیعہ آپی کا کوئی سراغ نہ ملا۔ خدا جانے ہماری بہن کے ساتھ کیا ہوا۔ اسے بیچ دیا گیا یا کہیں غائب کیا گیا، زمین کھا گئی کہ آسمان نگل گیا  الٹا الزام ہم پر لگا دیا کہ بیٹی کو تم لوگوں نے خود رو پوش کیا ہے۔ آپی کو ہم سے بچھڑے کئی برس بیت چکے ہیں۔ ہم آج بھی اسی اس پر جی رہے ہیں کہ کبھی تو وہ لوٹ کر آئیں گی۔ ایک روز انیس کے دوست ابو سے ملنے آئے۔ وہ بھی ان کے ساتھ محکمے کے آفیسر تھے۔ انہوں نے ارادہ ظاہر کیا کہ انیس آپ لوگوں سے رشتہ داری کا خواہاں ہے اور اس مقصد کیلئے خاص طور پر مجھے بھیجا ہے تا کہ اس کا مدعا بیان کروں۔ والد صاحب نے کہا۔ ارشاد بیٹا، سوچ کر جواب دوں گا۔ پھر ابو ، امی اور بھائی کی میٹنگ ہوئی۔ ابرار بھائی مان کر نہ دے رہے تھے کہ انیس جب تک کسی اپنے خاندان کے فرد سے نہ ملائے گا، صوفیہ کا رشتہ نہیں دیں گے۔ ربیعہ کے بارے بھی آپ لوگوں کی یہی غفلت ہوئی تھی کہ وہ گم ہو گئی ۔ غیروں سے اپنے بھلے چاہے کم پڑھے لکھے ہوں، غریب ہوں ، تجھے کیوں نہ ہوں ۔ کم از کم ان کے عیب ثواب سے آگا ہی تو ہوتی ہے۔ کچھ دن مسئلہ زیر بحث رہا، بالآخر والد صاحب نے انیس کے حق میں فیصلہ کر دیا۔ بھائی کو سمجھایا۔ بیٹا، ہر بچی اپنی قسمت لے کر پیدا ہوتی ہے۔ اللہ نے چاہا تو ہماری صوفیہ کی اچھی قسمت ہو گی۔ انیس سے میرا رشتہ ہو گیا اور آئندہ کا معاملہ قسمت پر چھوڑ دیا گیا۔ شادی کے بعد وہ مجھے اپنے بنگلے میں لے آئے۔ واقعی بہت اچھے شوہر اور اچھے انسان ثابت ہوئے۔ خوش اخلاق ایسے کہ اسٹاف کا ہر آدمی ان کی تعریف کرتا تھا۔ ان کے بارے میں ہر کسی کی یہ رائے تھی کہ وہ بہت ایماندار ، دیانتدار اور صاحب حیثیت شخص ہیں۔ انہوں نے مجھے عزت، محبت، توجہ ، احترام اور پیار سبھی کچھ دیا۔ ایک دن جبکہ وہ کسی کام سے کراچی گئے ہوئے تھے، کچھ کتابیں ترتیب سے رکھتے ہوئے ان کی ڈائری مجھے مل گئی۔ ایک پیرا گراف پڑھنے پر میں ششدر رہ گئی ۔ حقیقت آشکار ہو گئی کہ انہوں نے مجھ سے جھوٹ بولا تھا کہ ان کے والدین اور رشتے دار کوئی بھی اس دنیا میں نہیں ہے حالانکہ ان کے والدین اسی دنیا میں تھے اور زندہ تھے۔ انہوں نے ہم سب سے اتنا بڑا جھوٹ کیوں بولا۔ میر اسر گھومنے لگا۔ آخر اس بات میں ایسی کیا مصلحت تھی کہ ان کو ساری دنیا کو دھوکا دینا پڑا۔ جوں جوں سوچتی جاتی تھی، میری الجھن اور پریشانی بڑھتی جاتی تھی۔ میں شدت سے انیس کے کراچی سے لوٹ آنے کا انتظار کرنے لگی۔ ایک ہفتہ کا کہہ گئے تھے لیکن ایک ماہ گزر گیا اور وہ نہ لوٹے تو میری حالت غیر ہونے لگی۔ مجھے ربیعہ آپی کا انجام یاد آنے لگا۔ ان کی بھی تو اسی طرح ایک اجنبی سے شادی ہوئی تھی، بالآخر لا پتا ہو گئیں۔ وہ ایک ہفتہ بعد آگئے۔ میرے تن مردہ میں جان پڑ گئی، جیسے میری زندگی میری خوشیاں لوٹ آئی ہوں۔ اپنی خوشیوں کو بچانے کی خاطر ان سے کوئی سوال نہ کیا۔ ماحول کو نا خوشگوار نہیں کرنا چاہتی تھی۔ سچ ہے سانپ کا ڈسارسی سے ڈرتا ہے۔ آپی کا انجام سامنے تھا۔ دن اسی طرح گزرتے رہے۔ دیکھتے دیکھتے دس برس گزر گئے۔ اس دوران خدا نے دو خوبصورت پھول میری گود میں کھلا دیئے۔ سوچتی تھی کہ اس عرصے میں یہ پھر کراچی نہیں گئے۔ اگر کسی سے تعلق ہوتا تو دوبارہ جاتے۔ ایک دن دفتر سے فون آیا کہ میں کراچی جا رہا ہوں، جلد لوٹ آئوں گا، اپنا اور بچوں کا خیال رکھنا۔ ایک ہفتہ کا کہہ کر گئے اور دو ہفتے بعد لوٹے۔ افسردہ افسردہ تھے۔ رات کو سونے سے پہلے میں نے دودھ کا گلاس ان کو دیتے ہوئے پوچھ ہی لیا۔ آپ کافی عرصے بعد دوبارہ کراچی گئے اور واپس آئے ہیں تو پریشان لگتے ہیں۔ کیا بات ہے ؟ میں بستر پر ان کے قریب بیٹھ گئی۔ دیکھئے میں آپ کی شریک میں آپ کی شریک حیات ہوں، کیا میرا یہ حق نہیں ہے کہ آپ کے دکھ سکھ اور پریشانیوں میں حصہ دار بنوں۔ آپ نے مجھے اپنی خوشیوں میں حصے دار بنایا تو پریشانی کے موقع پر بھی مجھے مت بھولئے۔ میں ہر حال میں ثابت قدم رہوں گی۔ اگر دوسری شادی کر لی ہے تو بھی سوکن قبول کرلوں گی لیکن مجھے سچ بتادیجئے۔ میری بات سن کر سوچ میں پڑ گئے ، پھر یوں گویا ہوئے۔ میں نے زندہ رہنے کیلئے دکھ اٹھایا۔ اس کا یہ مطلب نہیں کہ کم عمری سے ہی دکھ اٹھاتا آیا ہوں۔ لوگ کہتے ہیں کہ پہلوئی کی اولاد ہونے کی وجہ سے سب بڑے بچے کو زیادہ پیار کرتے ہیں مگر میرے ساتھ ایسا نہیں ہوا۔ میرے ساتھ بالکل الٹ ہوا۔ چھوٹے بھائی کو سب پیار کرتے تھے ، اسی کو زیادہ اہمیت دیتے تھے۔ میرے چھوٹے بہن، بھائی اور بھی تھے لیکن واجد کوامی، ابو نے اس قدر چاہا جیسے وہ کوئی خاص بچہ ہو۔ ان کیلئے اسے بڑی دکانوں سے قیمتی برانڈڈ کپڑے لے کر دیتے مگر ہم کو جو مل گیا، لے دیا۔ اس بات پر میرا دل کڑھتا تھا۔ کبھی کبھی احتجاج کرتا تومار کھا لیتا اور واجد جو چاہتا وہی ہو جاتا۔ نہیں معلوم یہ امتیازی سلوک کیوں روارکھا گیا۔ واجد منہ زور تھا، وہ کسی کو خاطر میں نہ لاتا، ابو سے بد تمیزی کرتا تو امی کو غصے میں گالیاں دیتا لیکن دونوں اس کی گستاخیاں برداشت کرتے۔ اسے ۔ اسے ایک بہت اچھے اسکول میں پڑھا رہے تھے جبکہ میں ایسے تعلیمی ادارے میں پڑھنے جاتا تھا جس کا کوئی پرسان حال نہ تھا اور تعلیم کا معیار بھی گرا ہوا تھا۔ ایک روز جبکہ میرے پاس رجسٹر خریدنے کے پیسے نہ تھے ، ابو سے پیسے مانگے تو انہوں نے ڈیٹ دیا۔ دل بہت دکھا، تبھی میں نے گھر چھوڑ دیا اور اپنے دوست کے گھر چلا گیا۔ اس کے ابو نے میری دلجوئی کی اور ایک اچھے کالج میں داخلہ کر دیا۔ میں انہی کے گھر رہ کر پڑھتا رہا۔ والد صاحب کو انکل اشرف نے فون بھی کیا کہ تمہارا بیٹا ہمارے پاس ہے۔ والد نے پلٹ کر نہ پوچھا اور نہ لینے آئے ۔ والدہ نے فون ضرور کیا لیکن میں نے ان کے پاس جانے سے انکار کر دیا۔ انکل اشرف نے مجھے دلا سادیا اور کہا جب تک چاہو یہاں رہ سکتے ہو لیکن ایک شرط ہے تم دل لگا کر پڑھو گے ۔ میں نے پڑھائی میں ایسا دل لگایا کہ کلاس میں ٹاپ کیا۔ یوں تعلیم مکمل کرنے کے بعد مجھے لاہور میں ملازمت ملی تب کراچی بھی چھوڑ دیا۔ انکل اشرف کا انتقال ہو گیا اور میرا دوست بھی ملازمت کے سلسلے میں بیرون ملک چلا گیا تو میں نے ان کے گھر جانا بھی چھوڑ دیا اور اپنے کام سے دل لگا لیا۔ میری محنت اور دیانت کے باعث ترقی کے مواقع ملتے گئے لیکن اپنا، گھر اپنا خاندان نہ مل سکا۔ میں انا پرست تھا، لوٹ کر گھر نہ گیا۔ تم سے شادی کے بعد میں کراچی گیا تا کہ والدین کو یہ خبر سنائوں اور تم کو گھر لے جائوں۔ افسوس انہوں نے تم کو قبول کرنے سے انکار کر دیا اور کہا۔ اگر چا کی بیٹی سے شادی کروگے تو گھر آسکتے ہو۔ یہ چچازاد میری بچپن کی منگیتر تھی اور ابھی تک اس کی شادی نہ ہو سکی تھی۔ والدین کی اس شرط کو قبول کرنے سے میں قاصر تھا۔ تم کو دکھ دینا نہ چاہتا تھا۔ افسردہ ہو کر لوٹ آیا لیکن تم کو کچھ نہ بتایا کیونکہ تم نے بھی کوئی سوال نہ کیا تھا۔ اس بات پر نادم ہوں کہ تم سے شادی جھوٹ بول کر کی تھی۔ جانتا تھا کہ والد میری شادی کسی اور جگہ کرنے پر راضی نہ ہوں گے اور میں شادی تم سے ہی کرنا چاہتا تھا۔ ایک بار تم کو تمہارے آنگن میں دیکھا تو دل میں تمہاری صورت اتر گئی۔ اسی لئے تمہاری والدہ کو رشتے کیلئے کہا کرتا تھا اور خود کو اس دنیا میں تنہا ظاہر کر کے تمہارے والد سے ہمدردی حاصل کر لی۔ بے شک اسے تم فراڈ کہو یاد ھو کا لیکن تم کو ہی حاصل کرنے کیلئے یہ سب کیا۔ دس سال تک میں کراچی گیا اور نہ پھر والدین سے ملا۔ ایک روز مجھے میرے ایک دوست نے فون کر کے اطلاع دی کہ واجد کی شادی ہو گئی ہے اور اس نے شادی کے بعد والدین کو گھر سے چلے جانے پر مجبور کر دیا ہے۔ اس نے پورے گھر پر قبضہ کر لیا تھا۔ والدین بے چارے بیٹی اور داماد کے گھر پناہ لینے پر مجبور ہو گئے تھے۔ میں بہن اور بہنوئی کے گھر گیا اور والدین کی قدم بوسی کی۔ ان کے گلے ملا اور انہوں نے بھی مجھے گلے سے لگا لیا۔ وہ بہت دکھی تھے اور ان کو میری اشد ضرورت تھی۔ میں نے ان کو فلیٹ لے کر دیا۔ آج وہ نادم ہیں کہ انہوں نے واجد سے والہانہ پیار کر کے ہمارے ساتھ زیادتی کی اور اب در بدر ہو گئے ہیں۔ چھوٹا بھائی بیرون ملک تھا، اسے بلا کر والدین کو اس کے حوالے کر آیا ہوں اور تسلی دے کر آیا ہوں کہ فکر نہ کریں، میں بھی ان کی خدمت کیلئے ہم دم حاضر ہوں۔ صوفیہ ، میری سب سے بڑی یہ خواہش ہے کہ تم مجھے معاف کر دو اور میرے والدین کو اپنے والدین سمجھ کر قبول کر لوتاکہ میں سکون سے کام کر سکوں اور اپنے بچوں کو مثالی اولاد بنا کر ان کے سامنے لے جائوں۔ یہ کہہ کر وہ خاموش ہو گئے۔ تھوڑی دیر میں خاموش سوچتی رہ گئی بالآخر اپنے شوہر کا ہاتھ اپنے ہاتھ میں تھام کر کہا۔ انیس، آپ کی جیسی خوشی، مجھے منظور ہے، جو آپ کہیں گے وہی کروں گی، مجھے آپ کے والدین سے کوئی عناد یا گلہ نہیں ہے بلکہ خوشی ہے کہ یہ قیمتی ہستیاں مجھے اور آپ کو مل گئی ہیں۔ ہم ضرور ان کی خدمت کریں گے بلکہ ہمارے بچے بھی کریں گے۔ خدا ان کو لبی عمر دے، مجھے صرف ان کی دعائیں چاہئیں۔ انیں بہت خوش ہوئے۔ انہوں نے وہ بنگلہ جو ان کے نام پر تھا، میرے نام کر دیا اور مجھے لے کر کراچی گئے۔ اپنے والدین سے ملوایا، تب میں سوچتی رہ گئی کہ ان کے والدین نے اتنے اچھے بیٹے کے ساتھ کیوں امتیازی سلوک کیا ہو گا۔ میں تو ایسا کبھی نہ کروں گی اور اپنے سارے بچوں کے ساتھ یکساں سلوک کروں گی۔ بڑا بیٹا ہو یا چھوٹا یا کہ بیٹیاں  اولاد تو سبھی پیاری ہوتی ہے۔
Shab Gazida Sahar,عادل شاہ نے گاؤں کی اس گوری کو اپنے کزن کی شادی میں دیکھا تھا۔ واقعی، وہ اپنے نام کی لاج تھی۔ سوہنی، خود ماہ تمام تھی اور حسن اس پر تمام تھا۔ عادل نے اسی دن عہد کر لیا تھا کہ وہ اس ماہ جبیں کو حاصل کرکے رہے گاان دنوں، عادل شاہ کی شادی کو ایک برس ہوا تھا۔ اس کی بیوی، نور، اس سے عمر میں بڑی اور معمولی شکل و صورت کی چچا زاد تھی۔ اسے اپنی دلہن سے کوئی شکایت نہ تھی۔ ان کی نسبت بچپن سے طے تھی، تبھی نور کے دل میں عادل کی محبت ٹھہرے پانیوں کی طرح گہری تھی۔ وہ نہ بدصورت تھی، نہ بدسلیقہ، نہ بدزبان بلکہ اپنے نام کی طرح پر سکون اور دل کو ٹھنڈک پہنچانے والی لڑکی تھی۔ بے شک، ایسی سیدھی سادی اور محبت کرنے والی بیوی کسی خوش نصیب کو ہی ملتی ہے۔وہ پیار سے عادل کو چھوٹے شاہ صاحب کہہ کر بلاتی تھی اور وہ بھی اتنی اچھی بیوی کو پا کر مطمئن تھا۔ زندگی کا جام آسودگی کی شراب سے لبریز تھا، اس میں مزید کسی چیز کی گنجائش نہ تھی، پھر جانے کیوں سوہنی کو دیکھتے ہی اس کے دل و ذہن میں انقلاب آ گیا۔ وہ نور کو فراموش کرکے گاؤں کی اس گوری کے خیال میں ایسا گم ہوا کہ لگتا تھا، نور کبھی اس کی زندگی میں آئی ہی نہ تھی۔ سچ ہے، اسے اب نور کی چاہت نہ رہی تھی۔ اس کا ہونا یا نہ ہونا، چھوٹے شاہ کے لیے برابر ہو چکا تھا، اور سوہنی دل و روح پر ایک مست گھٹا بن کر چھا گئی تھی۔شاہ صاحب کا شمار علاقے کے معزز لوگوں میں تھا۔ ان کے آباؤ اجداد کو وراثت میں عزت اور سادات خاندان کا اعلیٰ مقام حاصل تھا۔ عادل شاہ سے رشتہ جوڑنے پر سوہنی کے والد کو کیا اعتراض ہو سکتا تھا؟ وہ تو بس ایک چھوٹے زمیندار تھے۔ انکار کی واحد وجہ یہ تھی کہ عادل شاہ شادی شدہ تھا۔ سوہنی اسی صورت اس کی ہو سکتی تھی کہ وہ نور کو طلاق دے دے، جبکہ نور کو طلاق دینا عادل کے بس کی بات نہ تھی۔ وہ اس کی عم زاد تھی اور خاندانِ سادات کی دختر ہونے کے ناتے، اس کی دوبارہ شادی تقریباً ناممکن تھی۔ مزید یہ کہ ان کے خاندانی روایات میں طلاق ایک معیوب بات سمجھی جاتی تھی۔عادل نے سوہنی کے والد سے التجا کی کہ نور بی بی کو میں طلاق دینے سے عاجز ہوں۔ اس کے سوا، مجھے آپ کی ہر شرط منظور ہے۔ کہیے تو اپنی تمام جائیداد آپ کی بیٹی کے نام لکھ دینے کو تیار ہوں۔جواب ملا، ہمیں جائیداد کا لالچ نہیں، تمہاری وفاداری کی ضمانت چاہیے۔بہرحال، گھر کی خواتین سے مشاورت کے بعد سوہنی کے والد اس شرط پر راضی ہو گئے کہ سوہنی سے شادی کے بعد عادل اپنی پہلی زوجہ سے طلاق تو نہ دے، مگر اس سے کوئی تعلق بھی نہ رکھے۔ چھوٹے شاہ نے قسم کھائی کہ نور سے محض نکاح برقرار رہے گا، مگر باقی تمام واسطے ختم ہو جائیں گے۔ وہ ان کے خاندان کی لاج ہے، لہٰذا نور صرف نام کی بیوی ہوگی اور وہ کبھی خلوت میں اس سے نہیں ملے گا۔اس یقین دہانی پر، سوہنی نے عادل شاہ کے ساتھ نکاح کرنا قبول کر لیا، اور وہ دلہن بن کر ان کے گھر آ گئی۔ عادل شاہ کو اپنے کیے پر ذرا بھی ملال نہ تھا کہ اس نے نور جیسی صابر، وفادار اور نیک بیوی سے کنارہ کشی اختیار کر لی تھی۔ اس نے اپنی من چاہی لڑکی کو پا لیا تھا اور نئی نویلی محبوبہ کو پاکر سمجھا تھا کہ اس نے سب کچھ حاصل کر لیا ہے۔افسوس ہوا تو نور کو کہ اس نے اپنا شوہر کھو دیا تھا۔ یقیناً وہ چھپ چھپ کر روئی ہوگی۔ بند کمرے میں اس کے بین کیسا منظر پیش کرتے ہوں گے؟ وہ بن پانی کی مچھلی کی مانند تڑپی ہوگی۔ نجانے اس پر کیا بیتی؟ کسی کو کچھ معلوم نہ تھا۔البتہ، یہ بات پورے خاندان کو پتا تھی کہ سوہنی سے شادی کے بعد چھوٹے شاہ نے کبھی اپنی پہلی بیوی کی خبر نہ لی۔ کبھی اس کی خیریت دریافت نہ کی، کبھی ترس نہ کھایا کہ وہ اکیلی رہتی ہے۔ وہ اپنے بڑے گھر کی بڑی سی حویلی میں تنہا ہی اپنے رنگا رنگ جذبوں کے کشت و خون میں مصروف رہتی ہوگی۔نور کسی دکھے دل کی بددعا بن کر قسطوں میں مرتی رہی اور عادل اپنی نئی نویلی دلہن کے پہلو میں زندگی کے حسین دنوں کو اپنی تمام تر خوشیوں اور شادابیوں کے ساتھ بسر کرتا رہا۔ یہاں تک کہ پندرہ سال بیت گئے۔پندرہ برس بعد، اچانک سوہنی بیمار ہو گئی۔ اس نے اپنے چوتھے لخت جگر کو جنم دیا تھا۔ آپریشن کے بعد، وہ موت و زیست کی کشمکش میں گرفتار ہو گئی۔ اس کے ہاتھ پاؤں سن ہونے لگے تھے اور گلا بند ہو رہا تھا۔ سانس رک رہی تھی اور پانی کا ایک قطرہ بھی اس کے حلق سے نہیں اتر رہا تھا۔ اپنی چہیتی بیوی کی یہ حالت دیکھ کر عادل کی روح کانپ گئی۔سوہنی کو جان کنی کی حالت میں دیکھ کر، وہ رونے لگا۔ اچانک اسے یاد آیا کہ والدہ کے پاس ایک بزرگوں سے چلا آتا نقش تھا۔ اس کی ماں نے اپنی زندگی کے آخری دن نور کو وہ نقش دے کر کہا تھا کہ اسے سنبھال کر رکھنا، جب کوئی دوا کارگر نہ ہو تو یہ کام آئے گا۔دوپہر کے دو بج رہے تھے۔ عادل دوڑتا ہوا اپنے آبائی مکان میں پہنچا، جہاں نور رہتی تھی۔ بوڑھی ملازمہ اپنے کمرے میں سو رہی تھی اور نور اپنی خواب گاہ میں جاگ رہی تھی۔ وہ پلنگ پر آنکھیں موندے لیٹی تھی، جب چھوٹے شاہ نے اسے آواز دی۔نور اٹھو، میں آیا ہوں۔وہ چونک پڑی۔ اسے اپنے کانوں پر یقین نہ آیا۔ کیا یہ واقعی چھوٹے شاہ کی آواز ہے؟ کیا سچ میں وہی ہے، جو اسے پکار رہا ہے؟ پندرہ برس پہلے کا سہانا وقت جیسے پلٹ آیا ہو۔ وہ حسین خواب، جو ہمیشہ دوپہر میں گھر آ کر وہ اسے جگانے کے لیے آواز دیا کرتا تھا۔نور کو اس کی آمد پر یقین نہ آیا۔ وہ پتھر کی مورت بنی حیرت سے تک رہی تھی۔ اسے یوں بے یقینی سے تکتے دیکھ کر، عادل کو خیال آیا کہ واقعی، انسان پر ظلم مظلوم کو پتھر کا بنا دیتا ہے۔نور کے ویران اور مجبور چہرے کو دیکھ کر، وہ سارے دکھ اس کے مکھ پر انگاروں کی طرح جلتے نظر آئے، جو شاہ نے اس کو دیے تھے۔ دل کی اندر کی دنیا میں ٹوٹ پھوٹ ہونے لگی، وہ دیوار بھی لرزتی محسوس ہوئی جو پندرہ برس پہلے اس کے اور عادل شاہ کے درمیان کھڑی کی گئی تھی۔ پیلا زرد چہرہ، اجڑی ہوئی نور، مجسم سوال بستر سے اٹھ بیٹھی۔ اس کی خستہ حالی اتنی ناقابل دید تھی کہ وہ یہ بھول ہی گیا کہ یہاں کیوں آیا تھا۔ ذرا سے قرب نے پندرہ برس کا بن باس توڑ ڈالا تھا۔ نور کی آنکھوں سے مسلسل آنسو گر رہے تھے، پھر فاصلے سمٹ گئے۔ شاید تقدیر اس ایک لمحے کی منتظر تھی۔برسوں کی پیاسی دھرتی رو رہی تھی اور آنسو اسے سیراب کر رہے تھے۔ نور کے آنسو نہ تھے تو وہ بھی رو دیا۔ اس کے بکھرے بالوں کو سنوارنے لگا۔ آج ساری دوریاں مٹ گئی تھیں۔ آنسو دونوں کے بیچ پل بن گئے تھے۔ یہ کیا معجزہ ہوا کہ آنسوؤں کا پانی پل بنا تھا۔ کتنی بے رونق ہو گئی تھی یہ سہاگن؟ سہاگ جو اس کا روٹھا، تبھی سنگھار بھی اس سے روٹھ چکا تھا۔ مدت سے گویا، نور کے نین جل کو ترس رہے تھے۔ اس دوپہر نرم دل فرشتوں نے اپنے پروں کا سایہ ان پر ڈالا اور پیار کے پھولوں سے ایک مدت بعد نور کا دامن بھر دیا۔ خوشی سے وہ کبھی روتی، کبھی ہنستی تھی، مگر زبان سے کچھ نہ کہتی تھی۔ کہنے سننے کی قوتیں اس اچانک ملنے والی مسرت نے سلب کر لی تھیں۔شام تک وہ یونہی ایک دوسرے میں گم رہے کہ وقت کے گزرنے کا ذرا بھی احساس نہ ہوا۔ جب احساس ہوا تو یہ بھی یاد آگیا کہ اس نے کتنی بڑی قسم کو توڑ کر اس سرحد کو عبور کیا تھا۔ قسم توڑنے کا عذاب سوچ کر وہ لرز گیا۔ اب کفارہ کیونکر ادا ہوگا؟ گھر سے نکلا تو قدم نحیف تھے، جیسے اپنے گھر میں نہ تھا، کسی اور کے گھر میں نقب لگانے چلا گیا تھا۔ گھر سے نکلتے وقت نور کو قسم دی تھی کہ میرے آنے کا تذکرہ کسی سے نہ کرنا، ورنہ میں خاندان اور سسرال میں بے وقار ہو جاؤں گا۔ وہ اللہ کی بندی اپنے خاوند سے اتنا پیار کرتی تھی کہ اپنی قسم پر قائم رہی۔ ادھر اللہ نے کرم کیا اور سوہنی صحت یاب ہو کر اسپتال سے گھر آگئی۔ کسی کو بھید نہ تھا کہ ایک دوپہر پندرہ برس کی جدائی کے بعد نور اور چھوٹے شاہ کے درمیان محبت کا بھولا بسرا افسانہ دوہرایا گیا ہے۔وہ نور سے شرمندہ نہ تھا کہ اسے طویل جدائی بخشی تھی۔ وہ تو ایک عورت تھی، وفادار شریک حیات، اس نے کہاں جانا تھا، کیا شکوے کرنے تھے؟ اس کے لیے تو یہی بڑی خوشی کی بات تھی کہ ایک مسرت بھری گھڑی ابھی بھی اس کی زندگی میں باقی تھی۔ عادل شرمندہ تھا تو اپنے آپ سے کہ قسم توڑ کر گناہ گار ہوا تھا۔ سوچتا تھا، خدا جانے اب بخشش ہوگی کہ نہیں؟ توبہ کر رہا تھا کہ میرا خالق مجھے قسم توڑنے کے عذاب سے بچا لے اور سزاوار نہ ہو جاؤں۔ نور سال بھر کی بیاہتا تھی، جب اس نے بیوی کو چھوڑ کر سوہنی کو گلے سے لگایا تھا۔ اس کے دل سے اولاد کی تمنا بھی باقی ساری خواہشوں کے ہمراہ مٹی میں مل گئی تھی۔ تصور بھی نہ کر سکتی تھی کہ زندگی میں ایسا وقت بھی آئے گا جب تقدیر ایک بار پھر سے مہربان ہو جائے گی۔ اس کا خالی دل آباد اور ویران کوکھ بھر دے گی۔یہ خوشی جہاں اس کو دیوانہ بنانے کو کافی تھی، وہاں شوہر سے کیا عہد بھی یاد تھا، تبھی اب مشکل یہ تھی کہ لوگ پوچھیں گے کہ شوہر نے تم سے کبھی ناتا نہ رکھنے کی جو قسم کھائی تھی، کیا وہ جھوٹی تھی؟ اگر چھوٹا شاہ تمہارے گھر قدم نہیں رکھتا تو پھر یہ تنہائی کا ساتھی کہاں سے آگیا؟ کیسے کہے گی کہ کوئی غیر نہ تھا جس نے دہلیز سے اندر آنے کی جرات کی تھی، وہ میرا اپنا تھا، سہاگ تھا میرا؟ نام نہ بتایا تو لوگ طعنے دیں گے، جینا دو بھر کر دیں گے اور اگر کہہ دے کہ میرا سرتاج، میرا عادل شاہ آیا تھا تو سوہنی اور اس کے باپ بھائی طلاق ہی نہیں مانگیں گے بلکہ تلواریں سونت لیں گے۔ملازمہ نے مگر چپ رہنے کی قسم نہ کھائی تھی۔ اس نے جا کر عادل شاہ کو بتایا کہ نور بی بی دوجی سے ہے۔ شاہ کے تو پیروں تلے سے زمین نکل گئی۔ اس کی کیفیت اس شخص کی سی تھی، جس نے کوئی فاش غلطی کر دی ہو اور اب اس خطا کو دوسروں کے سامنے لانے سے ڈرتا ہو۔ سوہنی اور اس کے والدین سے کھائی ہوئی قسم یاد آتی تو خود کو کوستا کہ کیوں بڑے گھر گیا۔ اتنے برس تو اس سے علیحدہ رہ کر گزار ہی دیے تھے، اب یہ غلطی کرنا کیا ضروری تھا؟ ساری ریاضت پر پانی پھر گیا تھا۔ سوہنی کے دل سے بھی اس کا اعتبار اٹھ گیا۔ وہ سمجھی کہ شاہ مسلسل پندرہ برس سے جھوٹ بولتا رہا ہے۔ نور سے پیمان وفا باندھے رکھا اور اسے دھوکا دیتا رہا۔ اب چپ رہنے سے رسوائی اور بولنے میں بھی خرابی تھی۔نور نے ایک فرزند کو جنم دیا۔ برسوں بعد اسے تنہائیوں کا ساتھی ملا تو اسے تو خوشی سے پاگل ہو جانا چاہیے تھا، مگر وہ اب غم سے پاگل ہو رہی تھی۔ لوگوں سے کہتی تھی کہ یہ میرے سرتاج کا لخت جگر، ہمارے پیار کی نشانی ہے، مگر رشتہ دار تصدیق چاہتے تھے۔ نور سے گھر میں عادل شاہ کے آنے جانے کی گواہی مانگتے تھے کیونکہ وہ بچاری تو اپنے گھر کی چار دیواری سے پاؤں بھی باہر نہیں رکھتی تھی۔ سبھی رشتہ داروں کے گھر قریب قریب تھے، جو خود اس سے ملنے آجاتے تھے۔ادھر سوہنی شاہ سے تکرار کرتی تھی کہ اگر نور کا بیٹا واقعی تمہارا لخت جگر ہے، تو تم کب گئے تھے اس کے گھر؟ مجھے بتاؤ، گئے تھے؟ بتاؤ تم نے تو قسم کھائی تھی کہ نور سے جدا رہو گے، پھر یہ لخت جگر کہاں سے آگیا؟ تم مسلسل مجھ سے جھوٹ بولتے رہے ہو۔ تم نور کے پاس آتے جاتے رہے ہو۔ تم بدعہد ہو، جھوٹی قسمیں کھانے والے، بے دین، بے ایمان، میں اب ایک پل تمہارے پاس نہ رہوں گی۔ سوہنی کے ماموں، چچا، بھائی سبھی آگئے اور بولے شاہ جی تم نے قسم اٹھائی، ایمان کو کھیل سمجھا۔ اب ہم سمجھ لیں گے تم سے۔ادھر نور بار بار ملازمہ کو بھیجتی تھی کہ سرتاج سے کہو، ایک بار آجائیں ورنہ دنیا مجھ بد نصب پر تہمت لگا دے گی۔ مجھ سے زندہ رہنے کا حق بھی چھین لیا جائے گا۔ نور کی دہائی پر تب ہی چھوٹے شاہ کے بڑے بھائی طاہر شاہ کو خاندانی وقار سنبھالنے کا فرض یاد آیا۔ انہوں نے مولانا صاحب کو بلوا کر قسم کا کفارہ پوچھا اور اپنی طرف سے ادا کر دیا۔ پھر اپنی بیوی کے ساتھ نتھے بھتیجے کو گود میں لے کر عادل شاہ کے اس گھر گئے، جہاں وہ دوسری بیوی سوہنی کے ساتھ رہتے تھے۔ انہوں نے بچے کو دعادی کے طور پر عادل شاہ کی گود میں دے کر کہا کہ میاں، کیوں منہ میں لنگھیاں ڈال کر بیٹھے ہو؟ کیا اس کی چھٹی نہیں کرنی تھی کہ اب عقیقہ بھی نہیں کرو گے؟ چھ دن گزر گئے ہیں بچے کی پیدائش کو، چھ دن میں تو ساری کائنات بن گئی تھی۔چھوٹے شاہ جی کی گود میں معصوم بچہ آتے ہی بانہوں میں سما گیا۔ بچے کی صورت دیکھ کر دل میں محبت کا سمندر امنڈ آیا۔ بالآخر مظلوم، پاک باز، پیاری نور کی خاطر فیصلہ کر لیا کہ سوہنی ناراض ہوتی ہے تو ہو، اب سارے خاندان کو جمع کرنا ہی ہے۔ کفارہ تو ادا کر دیا ہے۔ وہ عورت ذات کب تک لب سیئے بیٹھی رہے گی۔ اگلے روز عقیقے کا اعلان کر دیا گیا۔ اب سارا خاندان نور کی حویلی میں جمع ہونا تھا۔عقیقہ دھوم دھام سے ہوا اور وہ سب کے سامنے سرخرو ہو گئی۔ صرف سوہنی کے ماموں عقیقے میں شریک تھے، سسرال سے اور دوسرا کوئی نہ آیا۔ عقیقے والے دن نور نے خوبصورت لباس زیب تن کیا۔ وہ کسی دلہن کی طرح سجی ہوئی تھی۔ سولہ سال بعد بالآخر اس کی زندگی کے بے وفا ساتھی نے اسے سماجی مقام دے دیا تھا۔ سوہنی نے طلاق طلاق کی رٹ تو لگائی، مگر چار بچوں کی ماں کا طلاق لے کر میکے جانا آسان نہ تھا۔ اس کے ماموں نے سوہنی کے باپ اور بھائیوں کو سمجھایا کہ ظلم تو نور کے ساتھ ہوا اور خفا تم لوگ ہو۔ حق کی بات کرو، ظلم کو مزید طول مت دو۔ یوں سب نے مل کر صلح پر رضا مندی ظاہر کی اور ایک اجڑی ہوئی عورت کو پھر سے ازدواجی خوشیاں مل گئیں، اور وہ عورت تھی نور، جس کا نام بھی اس کی شخصیت جیسا تھا۔
Mohabbat aur Taqdeer,میں نازوں پلی، تعلیم کی اہمیت سے بے نیاز، کھیل میں وقت گزار رہی تھی۔ کالج میں داخلہ لیا تو وہاں میری دوستی سونیا سے ہو گئی۔ وہ سچ مچ اپنے نام جیسی خوبصورت تھی۔ میں پڑھائی میں کمزور تھی، لیکن وہ ہر طرح سے میری مدد کرتی۔ اس کا گھر کالج کے قریب تھا، اس لیے میں اکثر چھٹی کے بعد اس کے گھر چلی جاتی۔سونیا کے گھر کے پاس میرے چچا کا گھر تھا اور قریب ہی اُن کا جنرل اسٹور تھا، جس پر ان کا بیٹا عاطف بیٹھتا تھا۔ سونیا اس کے جنرل اسٹور سے ضرورت کی اشیاء خریدتی تھی۔ جب کبھی میں سونیا کے ساتھ کالج سے واپس جاتے ہوئے اسٹور کے سامنے سے گزرتی، تو وہ ہماری طرف غور سے دیکھتا۔ مجھے سمجھ میں نہیں آتا تھا کہ وہ میری طرف دیکھتا ہے یا سونیا کو۔ چونکہ میرا بچپن سے اس کے ساتھ رشتہ طے تھا، اس لیے میں سوچتی تھی کہ اگر اس کی عادت لڑکیوں کو تاکنے کی ہے، تو یہ بہت بری عادت ہے۔ میں ایسے لڑکے کے ساتھ زندگی کیسے گزار سکتی تھی، جو ہر آنے جانے والی لڑکی کو نظروں میں رکھتا ہو؟ایک دن میں نے سونیا سے اپنے ان خدشات کا ذکر کیا، تو وہ بولی کہ تم منگنی سے پہلے اس سے ایک بار مل کر بات کر لو۔ اگر وہ تمہیں چاہتا ہے، تو منگنی کے لیے ہاں کرنا، ورنہ انکار کر دینا۔ وہ شیمپو خریدنے کے بہانے مجھے اس کی دُکان پر لے گئی۔ اس روز میں گھبراہٹ میں عاطف سے بات نہیں کر سکی۔ وہ مجھ سے بات کرنا چاہتا تھا، لیکن میں دور کھڑی رہی۔ سونیا شیمپو لے کر آئی تو اس نے عاطف سے کہا کہ بھیا، یہ تمہاری رشتہ دار ہے، کیا پہچانتے نہیں؟ وہ کہنے لگا کہ خوب اچھی طرح پہچانتا ہوں، مگر یہ مجھے نہیں پہچان رہی، تو بات کیسے کروں؟ یہ تمہارے بارے میں کچھ جاننا چاہتی ہے۔ اگر آپ مہربانی کریں، تو میں آپ کے گھر پر ان سے بات کر سکتا ہوں؟ دکان پر لوگ آتے جاتے ہیں، شاید یہ یہاں مجھ سے بات کرنا پسند نہ کریں۔میں باہر کھڑی تھی۔ سونیا میرے پاس آئی اور عاطف کی بات بتائی۔ میں نے کہا کہ ٹھیک ہے، میں بات کر لوں گی۔ مگر تم اپنی امی کو کیا کہو گی؟ وہ پریشان ہوں گی۔ وہ بولی کہ امی کچھ نہیں کہیں گی۔ خیر، اس دن بات آئی گئی ہو گئی۔کچھ دن بعد میں نے امی ابو کی گفتگو سنی، جو عاطف کے بارے میں تھی۔ امی کہہ رہی تھیں کہ بہت اچھا لڑکا ہے، گریجویٹ ہے، اپنا جنرل اسٹور ہے، ادھر ادھر آوارہ پھرنے والا بھی نہیں ہے۔ تم اپنے بھائی سے کہو کہ اب عاطف سے ہماری بیٹی کا رشتہ پکا کر دیں۔ جب تک بات پکی نہ ہو، بچپن کی باتیں کچی پکی ہوتی ہیں۔یہ باتیں سن کر میرے دل کی کیفیت عجیب ہو گئی۔ میں نے سونیا کو یہ سب بتایا، تو وہ بولی کہ تم منگنی سے انکار مت کرنا۔ واقعی عاطف ایک اچھا لڑکا ہے۔ میرا بھائی بھی اس کی تعریف کرتا ہے۔ میں نے کہا کہ سونیا، وہ پتہ نہیں کس کو پسند کرتا ہے؟ تم دیکھتی نہیں، کالج کی کتنی لڑکیاں اس کی دُکان سے چیزیں خریدتی ہیں؟ وہ ہر ایک سے ہنس ہنس کر بات کرتا ہے۔سونیا نے جواب دیا کہ اچھا دکاندار بااخلاق ہوتا ہے۔ اپنا کاروبار چلانے کے لیے اسے ایسا رویہ رکھنا پڑتا ہے، اس کا یہ مطلب نہیں کہ وہ خراب کردار کا ہے۔بہرحال کسی طرح سونیا نے عاطف سے میری بات کروائی، تب اس نے بتایا کہ دو سال پہلے بڑے تایا میرے والد کے پاس آئے اور کہا کہ میں چاہتا ہوں کہ میری بیٹی کہیں دور نہ جائے، اس لیے تم اسے اپنی بہو بنا لو۔ میرے ابو نے کہا کہ پھر منجھلے بھیا کو کیا جواب دوں گا؟ کیونکہ میری بیوی تو عالیہ کو بہو بنانا چاہتی ہے۔ تایا نے کہا کہ اُسے میں اپنے بیٹے کے لیے لے لوں گا، لیکن میری بیٹی کا اور کوئی رشتہ نہیں ہے۔ وہ خاندان سے باہر کہاں جائے گی، لہذا ثمینہ کا رشتہ عاطف کے لیے لینا ہی ہوگا۔تایا کی مجبوری سمجھتے ہوئے عاطف کے والد نے بڑے بھائی کے آگے سر جھکا لیا اور عاطف نے اپنے باپ کے آگے، لیکن دو سال بعد تائی نے بیٹی کا رشتہ دینے سے انکار کر دیا۔ تایا بیمار تھے، وہ چل بسے تو یہ کہانی ختم ہو گئی۔ اب تائی خود مختار تھیں۔ ایک روز انہوں نے صاف کہہ دیا کہ میں ثمینہ کا رشتہ اپنے بھائی کے لڑکے کو دوں گی، تم لوگ امید نہ رکھنا۔ وہ عاطف کے والدین کو ذلیل کر کے چلی گئیں۔عاطف نے بتایا کہ تائی کے انکار کے بعد میں نے اپنے والدین سے کہا کہ آپ نے پہلے عالیہ کا رشتہ نہیں لیا تھا، اب اسی کو بہو بنا لیں۔ یہ میں نے اس وجہ سے کہا کہ میں نے تمہیں ہی اپنے خوابوں میں بسا لیا تھا اور ہرگز بھی ثمینہ سے شادی نہ کرنا چاہتا تھا۔ شکر کیا کہ اس کی ماں نے خود انکار کر دیا تھا۔عاطف کے منہ سے یہ سن کر میرا دل باغ باغ ہو گیا۔ میں نے سوچا کہ آج جا کر امی جان کو اپنے فیصلے سے آگاہ کر دوں گی۔ اب میں جتنا عاطف کے بارے میں سوچتی، وہ میرے دل میں اترتا جاتا تھا، لیکن بڑے تایا پر حیرت ہوتی تھی کہ میرا رشتہ ہٹا کر اپنی بیٹی ثمینہ کے لیے عاطف کے والدین کو آمادہ کرتے ہوئے ذرا بھی میرے والد صاحب کا خیال نہ کیا۔ہوتا وہی ہے، جو منظورِ خدا ہوتا ہے۔ اب میں کالج جاتی تو جی چاہتا کہ عاطف سے ملوں۔ وہ بھی میرے انتظار میں رہتا تھا۔ جس روز جلدی چھٹی ہو جاتی، میں سونیا کے ساتھ اس کی دُکان پر چلی جاتی۔ سونیا اس معاملے میں میری ہم نوا تھی اور میرا ساتھ دے رہی تھی۔ مجھے اپنی منزل سامنے نظر آ رہی تھی، اس لیے دل شاد رہتا تھا۔پھر وہ دن بھی آ گیا، جب عاطف کے والدین رشتہ لینے آگئے۔ امی ابو کو تو برسوں سے اسی لمحے کا انتظار تھا، انہوں نے فوراً ہاں کر دی۔ میں ہواؤں میں اُڑ رہی تھی، دل میں لڈّو پھوٹ رہے تھے اور چہرے پر سنجیدگی کی اداکاری کرنے کی کوشش کر رہی تھی۔ دن رات آنکھوں میں خواب سجے رہتے تھے۔ اُن دنوں میں سونیا کو ہر بات بتایا کرتی تھی۔ وہ میرے دلی جذبات سے پوری طرح واقف تھی۔ میں تب سوچا کرتی تھی کہ میری کوئی بہن نہیں ہے، سونیا نے یہ کمی پوری کر دی ہے۔ واقعی، اچھے دوست نعمت ہوتے ہیں اور انسانی رشتوں میں دوستی سے بڑھ کر کوئی رشتہ نہیں ہوتا۔میری منگنی ہو گئی۔ اب سالانہ امتحان کا انتظار تھا۔ منگنی کے بعد میں سمجھتی تھی کہ اب میرا مستقبل محفوظ ہو چکا ہے۔ کیا خبر تھی کہ زندگی میں ایک کٹھن موڑ بھی آنا ہے۔ایک دن پھوپھو نے اپنے صاحبزادے کے لیے میرا رشتہ طلب کیا۔ امی نے بتایا کہ عالیہ کی منگنی عاطف سے ہو چکی ہے۔ وہ کہنے لگیں تم نے کیسے ان فریبی رشتہ داروں سے رشتہ جوڑ لیا؟ کیا تمہیں علم نہیں کہ بڑے بھائی نے چپکے چپکے اپنی بیٹی ثمینہ کا رشتہ عاطف سے پکا کر لیا تھا اور تم لوگوں کو خبر بھی نہ ہونے دی؟ تم لوگ اپنے خیالوں میں مگن تھے، اُدھر عاطف اور ثمینہ کی شادی کی تاریخ رکھی جا چکی تھی۔ وہ تو خدا کی مرضی نہ تھی، جو عین وقت پر بڑے بھائی کی وفات ہو گئی اور ان کی بیوی کی بن آئی، ورنہ آپ لوگ حیرت سے ہاتھ مل رہے ہوتے۔یہ باتیں سن کر میرے والد کو بہت صدمہ ہوا۔ وہ بولے ایسا نہیں ہو سکتا۔پھوپھو نے کہا اگر سچ ہوا تو؟ تب میں چھوٹے بھائی سے ہر ناتا ختم کر دوں گا اور عالیہ کا رشتہ تمہیں دے دوں گا، کیونکہ تم بھی کوئی غیر نہیں، بلکہ میری بہن ہو۔ وہ تو دل سے ایسا چاہتی تھیں۔ادھر سے چغلی کر کے وہ عاطف کے والدین کے پاس گئیں اور کہا تم لوگوں نے منجھلے بھائی سے فریب کیا۔ ان سے منگنی کی بات کر کے بڑے بھائی سے ثمینہ کا رشتہ لے لیا۔ اب اس بے وفائی کی معافی مانگو، ورنہ وہ تم لوگوں سے ناتا ختم کر دیں گے۔عاطف کے والدین گھبرا کر دوڑے ہوئے ابو کے پاس آئے اور اقرار کیا کہ انہوں نے بڑے بھائی کی بیماری کے پیشِ نظر ان کی بات مان لی تھی اور اب اس بات پر شرمندہ ہیں اور معافی طلب کرنے آئے ہیں۔ ابو نے انہیں معاف کرنے سے انکار کر دیا، کیونکہ پھوپھو نے ان کے دل میں یہ بات ڈال دی تھی کہ بڑے تایا کی دولت دیکھ کر عاطف کے والدین پھسل گئے تھے۔ ابو اس وجہ سے اپنے چھوٹے بھائی سے بدظن ہو گئے۔انہوں نے عاطف سے منگنی توڑ کر پھوپھو کے بیٹے کمال سے میرا رشتہ طے کر دیا۔ میں سوچ بھی نہ سکتی تھی کہ اچانک سب کچھ یوں ہو جائے گا۔ جب مجھے پتا چلا، تو میں پچھاڑ کھا کر بستر پر گر گئی اور کافی دیر بے ہوش رہی، جیسے کسی پیارے کی موت کی خبر سن لی ہو۔ مگر میری حالت پر کسی کو رحم نہ آیا۔ الٹا امی مجھے سمجھانے آ بیٹھیں۔بیٹی، بچپن سے آج تک ہم نے تیری ہر خواہش پوری کی ہے، لیکن اس معاملے کو ہم ہی حل کریں گے۔مگر ماں، مجھے کمال سے شادی نہیں کرنی مجھے پھوپھو پسند ہیں اور نہ ان کا بیٹا۔ مجھے ان کا سارا گھرانہ ناپسند ہے۔ میں ان کے ساتھ گزارہ نہیں کر سکوں گی۔بیٹی، بے وفا لوگوں میں بھی تو رشتہ کرنا ٹھیک نہیں ہوتا۔ تمہارے چچا لالچی اور بے وفا ہیں۔ کل کسی اور دولت مند گھرانے کو دیکھ کر تمہیں واپس یہیں چھوڑ جائیں گے، تو کیا ہوگا؟میں نے رو رو کر کہا امی، یہ آپ لوگوں کی غلط فہمی ہے۔ ایسا نہیں ہے، وہ سب اچھے لوگ ہیں۔ پھوپھو کا خاندان اچھا نہیں ہے، وہ دولت کے پجاری ہیں۔لیکن والدہ کو میری بات سمجھ بھی آ گئی ہو، تب بھی وہ والد کو نہ سمجھا سکیں۔ یوں آنِ واحد میں سپنوں کا محل ڈھیر ہو گیا۔ عاطف اور اس کے والدین نظروں سے گرا دیے گئے۔ میں اس فیصلے کے خلاف کچھ نہ کر سکتی تھی۔ بیٹیوں کو والدین کے آگے بولنے کا حق نہیں ہوتا۔ گو کہ میں ان کی پیاری اور اکلوتی بیٹی تھی، لیکن جہاں والدین کی عزت ہو، وہاں قانون بھی سخت ہوتا ہے۔اب میں عاطف سے کیا کہوں؟ سمجھ میں نہ آتا تھا کہ اس کا سامنا کروں یا نہ کروں۔ اگر کروں، تو کیا کہوں؟ بالآخر میں نے سونیا سے مدد کی درخواست کی۔سونیا نے اپنے گھر پر مجھے عاطف سے ملوا دیا۔ میں نے اسے بتایا کہ یہ مجبوریاں ہیں۔ پھوپھو نے مجھے حاصل کرنے کے لیے چال چلی تھی، لیکن میں اب بھی تمہارا ساتھ دینے کو تیار ہوں اور تم ہی سے شادی کرنا چاہتی ہوں۔میں وقت اور حالات کے ایسے دوراہے پر کھڑی تھی کہ ایک طرف میرے والدین کی عزت تھی اور دوسری طرف محبت۔ اور محبت بھی کسی غیر سے نہیں، اپنے چچا زاد اور منگیتر سے تھی، جس سے محبت کرنے کا مجھے حق تھا۔میں سخت پریشان تھی۔ غم کی شدت سے بات نہ کر پا رہی تھی، لیکن وہ ایک سنجیدہ انسان تھا۔ اس نے کہا دیکھو عالیہ، تمہیں میرے بارے میں پریشان ہونے کی ضرورت نہیں۔ یوں بھی میں نے خوشی نہیں دیکھی۔ غموں سے کھیل کر جوان ہوا ہوں۔ نہ پہلے حالات کی سختی سے مر سکا اور نہ اب مروں گا۔ تم اپنے والدین کی عزت ہو، ان کا خیال کرو، ان کا حکم مانو۔ میرے دل کا دروازہ ہمیشہ تمہارے لیے کھلا رہے گا۔ جب چاہو واپس آ جانا، مگر برے وقت میں مجھے آواز دینا، میں تمہارے کام آؤں گا۔میں نے بہت کہا کہ میں تمہاری خاطر ہر قدم اٹھا سکتی ہوں، لیکن اس نے مجھے سمجھا بجھا کر واپس گھر بھیج دیا اور کہا جانتا ہوں، میری جدائی پر تمہیں بہت دکھ ہوگا، مگر تمہاری عزت میری عزت ہے۔ میں چچی کی عزت پر کبھی داغ نہیں لگنے دوں گا۔میں نے آخری بار اسے دیکھا اور آنسوؤں کی دھند آنکھوں میں بھر کر واپس آ گئی۔ نہیں جانتی کہ میری جدائی سے اس پر کیا گزری، لیکن مجھ پر جو بیتی، وہ قیامت میں جانتی ہوں یا میرا خدا۔ ایک ماہ کے اندر اندر میری شادی کمال سے ہو گئی۔ میں بالکل نہیں جانتی تھی کہ وہ کیسا انسان ہے؟ اس کی عادات کیسی ہیں؟ وہ کیا کرتا ہے؟ دوسرے شہر میں رہنے کی وجہ سے وہ ہمارے گھر نہیں آتا تھا، بس پھوپھو آ جاتی تھیں، وہ بھی کافی عرصہ بعد۔ میری سہاگ رات بھی عجیب تھی۔ کافی دیر گزر گئی، دولہا نہ آیا تو میں بیٹھے بیٹھے سو گئی۔ آنکھ تب کھلی، جب دروازہ زور دار دھماکے سے کھلا۔ کیا دیکھتی ہوں کہ دولہا نشے کی حالت میں فرش پر آ پڑا ہے، پھر ایک اور زور دار دھماکے کے ساتھ دروازہ بند ہو گیا۔ میں گھبرا کر اٹھ بیٹھی، جلدی سے اس کے جوتے اتارے اور اسے بستر تک لائی۔ وہ بے ہوش تھا۔ میں تمام رات اس کے سرہانے جاگتی رہی۔ اب معلوم ہوا کہ میری پھوپھو نے میرے ساتھ کیا ظلم کیا ہے۔صبح دس بجے وہ جاگا، آنکھیں کھول کر مجھے دیکھا۔ میں نے کہا آپ کی طبیعت اب کیسی ہے؟اس نے میری بات کا کوئی نوٹس نہیں لیا۔ جب میں نے شکوہ کیا، تو وہ بولا یہ شادی میری ماں نے زبردستی کروائی ہے۔ میں نورین سے شادی کروں گا۔ میری ماں نے کہا تھا کہ پہلے عالیہ سے شادی کر لو، بعد میں اسے طلاق دے کر نورین سے شادی کر لینا۔ بس ابھی ہماری عزت رکھنی ہوگی۔ یہ سن کر میری دنیا اندھیر ہو گئی۔یہ ہماری شادی کا پہلا دن تھا، جس کی بنیاد ہی منفی جذبات پر رکھی گئی تھی۔ اس کے بعد یہ روز کا معمول تھا کہ وہ بات بات پر ناراض ہو جاتے اور گھر سے نکل جاتے، اور جب رات گئے لوٹتے تو نشے میں ہوتے۔ ایک سال ہو نہ ہو، روتے روتے بیت گیا۔ اس عرصے میں پھوپھو نے مجھے میکے بھی جانے نہیں دیا، یہاں تک کہ میری جدائی میں ماں بیمار پڑ گئیں، تبھی ابو مجھے لینے آ گئے۔ پھوپھو کو ناچار مجھے میکے جانے کی اجازت دینا پڑی۔جب میں گھر پہنچی، تو میری حالت دیکھ کر امی مجھے گلے لگا کر رونے لگیں۔ انہوں نے مجھے واپس بھیجنے سے انکار کر دیا۔ بالآخر ایک سال بعد کمال کی طرف سے طلاق نامہ موصول ہو گیا۔ اب کیا رہ گیا تھا، جس کی پاسداری کرتی، لیکن عاطف کا کچھ پتا نہیں تھا کہ وہ کس حال میں تھا۔ میں اس سے مل بھی نہیں سکتی تھی اور ڈر کے مارے کسی سے پوچھتی بھی نہ تھی، ورنہ سب خاندان والے کہتے کہ سابقہ منگیتر کی وجہ سے اس نے گھر نہ بسایا ہوگا۔ طلاق کے تیسرے سال پتا چلا کہ عاطف بیمار ہے اور اسپتال میں داخل ہے۔ میں امی کے ساتھ اسے دیکھنے گئی۔ یقین نہیں آ رہا تھا کہ یہ وہی ہے۔ آنکھیں اندر کو دھنسی ہوئی تھیں، چہرے پر مردنی چھائی ہوئی تھی۔ اس نے اپنے خشک ہونٹ ہلاتے ہوئے کہا کہ اسے علم ہے کہ ان لوگوں نے مجھے طلاق دے دی ہے، لیکن کس وجہ سے کیا میری وجہ سے میں نے طلاق لی ہےمیں نے جواب دیا کہ نہیں، انہوں نے طلاق مجھے اپنی وجہ سے دی ہے، لیکن اس توہین نے مجھے زخمی کر دیا ہے اور آج زندگی کے اس دوراہے پر کھڑی ہوں، جہاں مجھے اس کی ضرورت ہے۔اگر وہ اچھا ہو گیا، تو ضرور مجھے سہارا دے گا۔امی میری باتیں سن رہی تھیں۔ ہماری محبت نے ان کے دل پر بھی اثر کیا تھا۔ وہ رو رہی تھیں۔ اب میں شوہر کی بدسلوکی کو بھلا کر عاطف کی صحت کے لیے دعا گو رہنے لگی، جو بھری جوانی میں خزاں کے سپرد ہو گیا تھا۔ ان دنوں میرا دامن خوشیوں سے خالی تھا۔ عرصہ ہوا کہ لفظ پیار کانوں نے نہیں سنا تھا۔عاطف رفتہ رفتہ صحت یاب ہونے لگا۔ میری اور اس کی والدہ کی دعائیں رنگ لے آئیں۔ ایک دن میں گئی، تو وہ بہت بہتر نظر آ رہا تھا۔ تب میں نے التجا کی کہ مجھے اپنا لو، ورنہ بھری جوانی میں جیتے جی مر جاؤں گی۔میں نے سوچا بھی نہ تھا کہ اتنی بے بس ہو جاؤں گی۔ نجانے کس کی نظر لگ گئی تھی میری خوشیوں کو۔اس نے کہا کہ اسے اسپتال سے چھٹی مل گئی ہے۔ آج ہم گھر چلے جائیں گے۔ میں گھر آؤں۔جب میں اس کے گھر گئی، تو یہ دیکھ کر حیران رہ گئی کہ اس کا کمرہ میری تصویروں سے سجا ہوا تھا۔ اس نے کہا کہ اس نے مجھ سے وعدہ کیا تھا کہ اس کا دروازہ ہمیشہ میرے لیے کھلا رہے گا۔ میں جب چاہوں آ سکتی ہوں۔میرے والدین بھی اب اپنے فیصلے پر نادم تھے۔ وہ چاہتے تھے کہ کسی طرح میری زندگی میں خوشیاں لوٹ آئیں۔ یوں ایک بار پھر بزرگوں کا فیصلہ ہوا اور میں عاطف کی دلہن بن کر اس کے گھر آ گئی۔ یوں میری زندگی میں روٹھی ہوئی خوشیاں واپس آ گئیں۔آج ہم ایک دوسرے کو پا کر بہت خوش ہیں۔ عاطف نے پھر سے کاروبار شروع کر دیا۔ اللہ نے اس کی روزی میں برکت دی۔ خدا نے ہمیں اولاد کی نعمت سے بھی نواز دیا ہے۔ میں اپنے ساس سسر کی خدمت کرتی ہوں۔جب بھی ماضی یاد آتا ہے تو آنکھوں سے آنسو چھلک پڑتے ہیں کیونکہ میرے والدین کی بھول نے مجھے بہت دکھ دیا تھا۔ کاش وہ اس وقت صحیح فیصلہ کرتے اور ٹھنڈے دل سے سوچتے تو یہ نوبت نہ آتی۔ اگر میں اس وقت نافرمانی میں انکار کرتی، تو انہیں دکھ ہوتا، وہ ناراض بھی ہوتے، مگر میرے سر جھکانے پر وہ مجھ سے راضی رہے اور اب ہر وقت دعا کرتے ہیں۔خدا کا شکر ہے کہ میں نے صبر کا دامن ہاتھ سے نہیں چھوڑا۔ میں نے صبر کیا، تو اللہ تعالیٰ نے بھی کرم کیا اور مجھے میری خوشیاں لوٹا دیں۔
Taqdeer Ka Khel,جب سے ناصرہ کے شوہر نے دوسری شادی کی تھی اور اسے دربدر کی ٹھوکریں کھانے پر مجبور کر دیا تھا، اس کا حال بہت برا ہو گیا تھا۔ اس کا اس دنیا میں کوئی نہ تھا۔ وہ نیم پاگل سی ہو کر رہ گئی تھی۔ جائے تو کہاں جائے؟ اللہ جانتا تھا کہ یہ معصوم بچہ ناصرہ کا لختِ جگر تھا، اس کا اپنا خون تھا، مگر زمانے نے ناصرہ کی خوشیاں چھین لینے کا تہیہ کر لیا تھا۔ وہ اس کا دشمن بن چکا تھا۔ اس کے شوہر کے دل میں یہ غلط فہمی ناصرہ کی ساس کی پیدا کردہ تھی اور بیٹا ماں کی ہر بات پر سر جھکا دیتا تھا۔ ناصرہ کی بس یہی ایک غلطی تھی کہ ساجد اسے خاندان کی مرضی کے خلاف بیاہ کر لایا تھا۔ ناصرہ اسے اچھی لگی تھی اور اس پسندیدگی نے اتنی شدت اختیار کر لی کہ ساجد نے سگی خالہ کی بیٹی سے منگنی توڑ ڈالی اور ناصرہ کو بیاہ کر گھر لے آیا۔ یہ قصور کتنا بڑا تھا، کیا یہ زخم ساجد کی ماں برداشت کر سکتی تھی؟ناصرہ پر جھوٹا الزام لگا کر ساجد کی ماں نے اپنی دانائی سے یہ ثابت کر دیا کہ ناصرہ بدچلن، بدکردار اور گستاخ ہے۔ وہ کسی اور سے بھی ملتی ہے۔ ساس نے ایسے حالات پیدا کر دیے کہ بہو بے بس ہو کر رہ گئی جبکہ وہ بے قصور تھی پھر بھی اپنی بے گناہی ثابت نہ کر سکتی تھی۔ آخر کار ساجد ماں کے جال میں پھنس گیا اور اس نے ناصرہ کو موردِ الزام ٹھہرا کر اسے طلاق دے دی اور وہ بے گھر ہو کر کہیں کی نہ رہی۔جھونپڑیوں کی ایک لمبی قطار شہر کے کچھ فاصلے پر ایک گندی بستی میں دور تک پھیلتی چلی گئی تھی۔ ناصرہ نے بھی وہیں پناہ لی۔ غریبوں کے دل بڑے ہوتے ہیں، وہ کسی مظلوم کے آنسوؤں کے سامنے موم کی طرح پگھل جاتے ہیں۔ غریبوں نے چندہ اکٹھا کر کے ناصرہ کو بھی ایک جھونپڑا ڈال دیا۔ بستی والوں نے سوچا اگر پچاس جھونپڑیوں میں ایک اور جھونپڑی کا اضافہ ہو گیا تو بھلا ہمارا کیا گیا، زمین تو اللہ کی ہے اور آسمان بھی اس کا بنایا ہوا چھپر ہے، پھر ہم کسی کے یہاں رہنے پر اعتراض کیا کریں؟چھوٹے بچے کا خیال پڑوسن بوا رکھتی تھی اور ناصرہ کام کی تلاش میں دردر ماری ماری پھرتی تھی۔ کبھی کام مل جاتا تھا، کبھی فاقے ہو جاتے تھے اور آج تو پڑوسن بوا بھی بیٹی کے گھر گئی ہوئی تھی۔ یہ اس کی زندگی کی سب سے زیادہ بھیانک رات تھی۔ آج قسمت اپنا فیصلہ جلد ہی سنانے والی تھی۔ بادل اور کالی گھٹائیں خوب گھِر گھِر کر آرہی تھیں اور ایک طوفان کے آنے کی پیش گوئی کر رہی تھیں، مگر وہ ان باتوں سے بے خبر تیز تیز قدم اٹھائے ایک راستے پر چلی جا رہی تھی۔ وہ تنہا نہ تھی، اس کا تین سالہ بچہ بھی ایک بوسیدہ سی جھونپڑی میں پڑا بھوک اور پیاس سے نڈھال اپنی غمزدا ماں کا انتظار کر رہا تھا۔ شاید اس بچے کا انتظار کبھی ختم نہ ہونے والا انتظار تھا۔ اس کی ماں بھوک اور پیاس مٹانے کے لیے کچھ لینے گئی ہوئی تھی۔ ماں کے پاس ایک خراب سا برتن تھا مگر اس بیچاری کے پاس پیسے نہ تھے۔ تقدیر کے مارے ہوؤں میں سے یہ بھی ایک تھی، وہ جو پیسہ نہ ہونے کی وجہ سے ذلیل اور خوار ہو جاتے ہیں اور جب وہ مجبور ہو کر کسی کے سامنے ہاتھ پھیلانے کی کوشش کرتے ہیں تو دنیا والے ان کے ہاتھوں کو نفرت سے جھٹک دیتے ہیں۔وہ سڑک کے کنارے کھڑی ہو گئی اور آتے جاتے لوگوں کو حیرت سے دیکھتی رہی۔ آج بستی والوں سے اس کی امید ٹوٹ چکی تھی۔ وہ کئی بار ان کے سامنے ہاتھ پھیلا چکی تھی۔ اب تو بستی والے بھی اس کی ضرورتوں سے تنگ تھے۔ بچے کی وجہ سے وہ کہیں مستقل ملازمت بھی نہ کر سکتی تھی اور جھونپڑی والے کیا کرتے، وہ تو خود اس جیسے غریب تھے۔ تھوڑی دیر تک اس کی سمجھ میں کچھ نہ آیا کہ وہ کیا کرے۔ اچانک اس نے یہ محسوس کیا کہ ایک شخص بہت دیر سے اس کے قریب کھڑا ہے۔ وہ اس کی جانب مڑی اور بولی، جلدی سے چند روپے دے دو، مجھے بچے کے لیے دودھ لینا ہے، وہ صبح سے بھوکا ہے، بھوک سے مر جائے گا۔ آج مجھے مزدوری نہیں ملی، نہ ہی بھیکمرد نے غور سے عورت کو دیکھا۔ اسے عورت کے بگڑے ہوئے نقوش سے کوئی دلچسپی نہ تھی۔ غربت نے اس کے منہ پر اتنے طمانچے مارے تھے کہ اس کی صورت مسخ لگتی تھی۔ اسے دلچسپی تھی تو اس کے بچے سے، جس کا یہ عورت ذکر کر رہی تھی۔ وہ سنگدلی سے بولا، تم جھوٹ بولتی ہو، سب عورتیں ایسے ہی کہہ کر بھیک مانگتی ہیں حالانکہ ان کے بچے نہیں ہوتے۔ مجھے بتاؤ تو بھلا کہاں ہے تمہارا بچہ؟ناصرہ نے جواب دیا، وہ دیکھو، سامنے اس میدان میں جو جھونپڑیاں ہیں، وہاں اس میں سے ذرا سی ایک جھونپڑی ہے، وہاں میرا بچہ ہے۔ وہ اکیلا پڑا رو رہا ہے۔ اگر بھوک نے اسے سونے دیا ہو گا تو رو رو کر سو جائے گا، مگر یقین کرو، اس کو بھوک سونے نہ دے گی۔ وہ ابھی تک رو رہا ہو گا کیونکہ میرا دل کٹ رہا ہے۔ ماں کا دل گواہی دے دیتا ہے کہ اس کا بچہ سو رہا ہے یا جاگ رہا ہے۔مرد نے جیب میں ہاتھ ڈالا اور کچھ سکے ناصرہ کی ہتھیلی پر رکھ دیے۔ ناصرہ نے شکستہ حال آنکھوں سے اس کی جانب دیکھا، پھر وہ خوشی اور حیرت کے جذبے سے دیوانی ہو گئی۔ اس اندھیری رات میں سکے اس کی ہتھیلی پر ستاروں کی طرح چمک رہے تھے۔ اس کی نظروں کے سامنے اپنے بچے کا مایوس چہرہ آگیا۔ وہ ایک لمحے میں تیزی سے سڑک پار کر کے دودھ کی دکان پر چل دی۔ وہاں سے اس نے دودھ خریدا اور پھر واپس آئی، مگر بارش شروع ہو چکی تھی۔ شاید اس اندھیری رات میں بارش کا بھی کوئی مقصد تھا، جس طرح اندھیرے میں اجالے کی کرن اچانک پھوٹی تھی، وہ غلط لمحے میں چمکی تھی۔وہ تیز تیز قدم اٹھائے اپنی منزل کی طرف جا رہی تھی۔ اس نے تھوڑی دیر کے بعد دور سے ہی اپنی بوسیدہ جھونپڑی کو دیکھ لیا۔ بارش میں تیزی سے چلتی جا رہی تھی اور وہ جلد سے جلد اپنے بچے کو سینے سے لگانے کو بے چین تھی۔ جیسے ہی وہ اپنی جھونپڑی کی دہلیز تک پہنچی، اس کا پاؤں اس زور سے پھسلا کہ سنبھل نہ سکی۔ وہ منہ کے بل زمین پر گر پڑی۔ چند لمحوں تک وہ ساکت رہی، پھر اٹھی تو برتن خالی تھا۔ سارا دودھ گر چکا تھا اور اندر بچہ بھی شاید ماں کے انتظار میں بلک بلک کر سو چکا تھا کیونکہ اب اس کے رونے کی آواز نہیں آ رہی تھی۔وہ جھونپڑے میں آئی، اس نے مدھم ہوتے ہوئے چراغ کی لو اونچی کی۔ چراغ اٹھا کر بچے کے بستر کے قریب آئی مگر بچہ وہاں نہ تھا، بستر خالی پڑا تھا۔ چند روپے کے عوض وہ ظالم بردہ فروش بچے کو اٹھا کر لے گیا تھا جس نے پریشان ماں کے ہاتھ میں چند لمحے بیشتر ریز گاری رکھی تھی۔ کس قدر عجیب سودا کیا تھا اس نے  ناصرہ چیخ مار کر گر گئی۔ پھر جب ہوش میں آئی تو حواسوں میں نہ لوٹ سکی، وہ دیوانی ہو گئی۔ سڑکوں پر ماری ماری پھر نے لگی۔ کچی بستی کے مکینوں نے اس کو اسپتال پہنچا دیا۔ وہ آج بھی مینٹل اسپتال میں اپنے بچے کو پکارتی ہے ، اس کو تھپک تھپک کر لوریاں دے کر سلاتی ہے۔ وہ بچہ جو اس کے پاس نہیں ، اس کی زندگی کی آخری امید  اس کی خوشی چھین کر لے جانے والے نے نجانے اس بچے کا کیا کیا ہو گا؟
Taqdeer Ka Khel,میری شادی اپنے چچا زاد سے ہوئی تھی۔ ہم ہنسی خوشی زندگی گزار رہے تھے ، کمی تھی تو بس اولاد کی۔ شادی کے چند سال تو اسی آس میں گزر گئے کہ آج نہیں تو کل اللہ تعالیٰ ہمیں بھی اولاد کی نعمت سے نواز دے گا لیکن پھر برس پر برس گزرنے لگے اور یہ خوشی جھولی میں نہ آئی۔ رشتہ داروں اور سسرال والوں نے حفیظ سے کہا کہ تم دوسری شادی کر لو مگر ان کا ہر بار یہ جواب تھا کہ اولاد ہو گی تو نسیم سے ہو گی ، ورنہ میں دوسری شادی نہ کروں گا۔ میں نے بہت علاج کروایا۔ میکے جاتی تو والدہ علاج کرواتیں اور جب سسرال میں ہوتی تو وہ لوگ علاج کرواتے۔ میں دوائیں کھا کھا کر ہلکان رہنے لگی۔ رنگ کالا پڑ گیا، ہاتھ پیروں میں جلن اور معدے کا ستیاناس ہو گیا۔ وقت گزرتے دیر نہیں لگتی، پلک جھپکتے سترہ سال گزر گئے ، مگر اولاد کی آس ابھی تک دل میں چراغ کی طرح جلتی تھی۔ حفیظ کی کیفیت کا مجھے علم نہیں۔ وہ مجھ سے اس محرومی کے دکھ کا چھپاتے اور کہتے ، مجھے تم سے اتنی محبت ہے کہ اولاد سے محرومی کا دکھ محسوس نہیں ہوتا۔ وہ کھاتے پیتے گھرانے سے تھے ، صاحب جائیداد تھے ، مگر کوئی وارث آنگن میں نہیں تھا۔ ان دنوں میں بہت پریشان تھی کیونکہ میری چھوٹی بہن عطرت کے گھر میں ایک اور بچے کا اضافہ ہونے والا تھا اور میں ابھی تک ویسی ہی بے مراد تھی۔ ایک دن اُس سے ملنے گئی تو وہ آنے والے بچے کے لئے فراک سی رہی تھی۔ اچانک میرے دل میں ایک کلک ہوئی کہ آنکھیں چھلک گئیں۔ عطرت کا دل بھی دکھ گیا۔ اس کے ہاں چوتھے بچے کی ولادت متوقع تھی۔ اس نے کہا۔ رنجور کیوں ہوتی ہو، مجھ سے جو چاہے مانگ لو۔ میں نے جواب دیا کہ اگر بیٹا پیدا ہوا تو اپنے لئے رکھ لینا، لیکن بیٹی ہو تو مجھے دے دینا کیونکہ اس کی پہلے ہی دو بیٹیاں تھیں۔ اس نے ہامی بھر لی۔ خدا کی کرنی کہ ایک ہفتہ بعد اس کو اللہ نے چاند سی بیٹی عطا کر دی جس کا نام انہوں نے تہمینہ رکھا۔ تھی تہمینہ کو میں اپنے گھر لے آئی مگر ساس نے اس کو ہاتھ سے پرے کر دیا ، نندوں نے ناک بھوں چڑھائی کہ پر ائی اولاد کو ہم کیوں پالیں۔ حفیظ آئے تو گھر میں قیامت برپا تھی۔ ان کے آتے ہیں اور زیادہ کہرام مچ گیا۔ سب نے کہا کہ بچی کو ابھی واپس کر کے آؤ۔ حفیظ اُن کے دباؤ میں آگئے۔ کہنے لگے کہ تمہیں بچی کو واپس کرنا ہو گا، ورنہ تم بھی گھر سے چلی جاؤ۔ میں دو دن نہ گئی۔ شرمندگی محسوس ہو رہی تھی کہ بہن کو کیا کہوں گی اور بچی ایسی پیاری لگی کہ واپس کرنے کو جی نہ چاہتا تھا۔ تیسرے دن بچی بیمار ہو گئی تو واپس کرتے ہی بنی۔ اس حال میں واپس کرنے جارہی تھی کہ آنسو گرتے جاتے تھے اور ہچکیاں تھیں کہ زمین و آسمان کانپ گئے ہوں گے۔ جب اتناد کھ کوئی کرے ، تو آہ عرش تک پہنچ جاتی ہے۔ خدا کی رحمت بھی جوش میں آ گئی۔ میں بچی کو اس کے والدین کے پاس چھوڑ آئی اور روتے روتے سو گئی۔ تب بھی کسی نے نہ منایا۔ جاگی تو سب کچھ بیگانه بیگانہ لگا، جیسے میرے دماغ کو کچھ ہو گیا ہو۔ اوپر کی منزل پر جاتی تو نیچے بچی کے رونے کی آواز آتی اور نیچے جاتی تو اوپر سے بچے کی آواز آتی۔ ڈیڑھ ماہ اسی کیفیت میں رہی۔ میری عجیب حالت تھی، دل گھبراتا، چکر آتے۔ حفیظ گھبرا کر ڈاکٹر کے پاس لے گئے۔ اس نے خوش خبری دی کہ آپ ماں بننے والی ہیں۔ کسی کو یقین نہ آرہا تھا ، خیر ، خدا نے مقررہ وقت پر مجھے ایک خوبصورت بچی سے نواز دیا ، جس کا نام ہم نے گل بہار رکھا۔ کیونکہ اس بچی کے آنے سے ہمارے گھر میں بہار آگئی تھی۔ ہر طرف خوشیاں بھر گئیں اور وہ مقام جو ایک بانجھ عورت ہونے کی وجہ سے میں نے کھو دیا تھا، مجھے مل گیا۔ ننھے منے بچے کی چاہ کرنا اور بات ہے، مگر اُس کی پرورش ایک علیحدہ مشقت ہے۔ یہ جان جوکھم کا کام ہے، عورت کو اپنا عیش و آرام چھوڑ کر اولاد کی پرورش کرنا پڑتی ہے۔ یہ مجھے اب پتا چلا ، جب بہار کی پرورش میں خود کو کھپایا اور اپنا ہوش گنوادیا۔ اس کے بعد میرے ہاں کوئی اولاد نہ ہوئی، لیکن اب ہمیں شکوہ نہ تھا۔ قسمت نے ایک پھول ہماری جھولی میں ڈال دیا تھا۔ ہمارے لئے سب کچھ ہماری بہار تھی۔ اس کی قلقاریاں میرے آنگن میں گونجتی تھیں۔ اس کی معصوم بنسی دل میں پھول کھلاتی تھی۔ جوں جوں وہ بڑی ہوتی گئی، ایک فکر بھی ساتھ ساتھ بڑھتی گئی۔ میری بیٹی جائیداد کی تنہا وارث تھی ، اس وجہ سے اس کے لئے ابھی سے رشتے آنے لگے تھے۔ وہ ابھی بارہ برس کی بھی نہیں ہوئی تھی۔ میں ڈرتی تھی کہ ابھی میری بچی کم سن ہے اور لوگوں کی نظریں ادھر کو ہو گئی ہیں۔ میں ہر پریشانی اپنی سہیلی ثمرین سے شیئر کرتی تھی۔ وہ کہتی۔ ارے بھئی تم ایک خوش قسمت ماں ہو۔ بیٹیوں والے تو برسوں اچھے رشتوں کے لئے ترستے ہیں اور ایک تم ہو کہ ابھی سے تمہاری بیٹی کے اتنے اچھے آ رہے ہیں۔ اس نے مجھے کہا کہ ایک دو اچھے رشتوں کو ہاتھ میں رکھو، ان سے میل جول رکھو اور صاف جواب مت دو۔ کہو کہ ابھی بہار چھوٹی ہے ایک دو سال بعد شادی کروں گی۔ اس طرح کے جواب سے جس کو واقعی رشتہ لینا ہو گا، وہ انتظار کر لیں گے اور جس کو جلدی ہو گی وہ اپنی راہ لے گا۔ میں نے بہار کی بڑی توجہ سے تربیت کی تھی۔ کھانا پکانا، سینا پرونا، گھر داری کا تمام سلیقہ سکھایا تھا۔ ثمرین کہا کرتی تھی کہ تمہاری بیٹی نہ صرف چندے آفتاب چندے ماہتاب ہے بلکہ سیرت میں بھی لاکھوں میں ایک ہے۔ کوئی قسمت والا ہی ہوگا، جس کی یہ دلہن بنے گی اور وہ گھر بھی لاکھوں میں ایک ہونا چاہیے۔ ثمرین کی چکنی چپڑی باتیں مجھے بہت متاثر کرتی تھیں۔ مجھے یہ خبر تھی وہ خود ہماری دولت و جائیداد پر نظر رکھے ہوئے ہے اور اپنے بھائی سے میری بیٹی کی شادی کرانا چاہتی ہے۔ ثمرین کے ساتھ دوستی اس وجہ سے تھی کہ اس نے ہمارے پڑوس میں گھر لیا تھا اور کرایہ دار کی حیثیت سے رہنے لگی تھی ۔ میں صرف ثمرین کو جانتی تھی۔ وہ پڑھی لکھی ، با اخلاق ، ہمدرد اور مہذب تھی۔ میرے مسائل میں دلچسپی لیتی تھی اور حل بتاتی تھی۔ انہی خوبیوں کی وجہ سے اس کی گرویدہ ہو گئی تھی۔ وہ جو کہتی، میں اُسے مانتی تھی۔ بہار نے میٹرک کیا تو ثمرین نے کہا۔ اب اسے اور کیا پڑھانا، زمانہ خراب ہے۔ تم اسے کالج نہ بھیجو میں اس کی پڑھائی میں مدد کر دیا کروں گی  میری اور حفیظ کی خواہش تھی کہ ہماری بچی اعلیٰ تعلیم حاصل کرے، لیکن ثمرین کے کہنے میں میں نے بہار کو کالج میں داخلہ نہ دلوایا حالانکہ وہ کالج جانا چاہتی تھی، مگر میں نے پہلا پھسلا کر اسے سمجھا دیا۔ جب اس نے پرائیویٹ ، ایف اے کا امتحان دیا تو ایک روز ثمرین مبارک باد دینے آئی اور بولی۔ یہ مناسب وقت ہے، اس عمر میں بچیوں کی شادیاں ہو جانی چاہئیں۔ رشتہ میرے پاس موجود ہے سنو گی تو ٹھکرانہ سکو گی۔ کون لوگ ہیں وہ ؟ میں نے تجسس ہو کر سوال کیا۔ میرا چھوٹا بھائی عزیر ہے، پڑھا لکھا، خوبصورت ملازمت کی اسے ضرورت نہیں ہے کیونکہ ہمارے ابو امیر کبیر آدمی ہیں۔ ان کا بینک بیلنس سنوگی، تو حیران رہ جاؤ گی۔ یہ تو میں جانتی تھی کہ ثمرین کا تعلق ایک امیر گھرانے سے تھا۔ اس کے والدین کا اپنا کاروبار تھا ، گھر بھی اپنا تھا۔ لمبی سی گاڑی میں آتے تھے ، لیکن میں نے عزیر کو کبھی نہیں دیکھا تھا۔ ثمرین کی شاندار کو ٹھی ایک نہایت پوش علاقے میں بن رہی تھی ، اس وجہ سے وہ کرایے کے گھر میں رہ رہی تھی۔ یہ اس نے مجھے خود بتایا تھا، تاہم رہن سہن سے اندازہ ہوتا تھا کہ وہ دولت مند گھرانے سے ہے۔ میں لالچ میں آگئی حالانکہ ان دنوں بھی بہار کے لئے اچھے رشتے آئے ہوئے تھے۔ خاص طور پر میری نند عارفہ اس سے بہت پیار کرتی تھیں اور بہو بنانے کی آرزو مند تھیں، لیکن وہ متوسط طبقے سے تھیں، اس لیے میں ان کو زیادہ منہ نہ لگاتی تھی کہ کہیں بیٹے سے رشتے کے لئے میرے میاں کو قائل نہ کر لیں۔ بہت سوچ سمجھ کر میں نے حفیظ کو اس بات پر آمادہ کر لیا کہ ہم بہار کارشتہ ثمرین کے بھائی سے طے کر دیتے ہیں۔ وہ راضی ہو گئے کیونکہ میں نے اُن لوگوں کی امارت کا نقشہ ہی ایسا کھینچا تھا۔ انہوں نے کہا کہ پہلے لڑکے کو تو دیکھ لو۔ میں نے جواب دیا۔ دیکھ لیں گےثمرین کون سی دور ہے۔ ساتھ ہی تو گھر ہے، کسی دن وہ عزیر کو بلوا لے گی تو دیکھ لیں گے  ثمرین سے یہ بات کی تو تو وہ بولی۔ فی الحال تصویر دیکھ لو۔ عزیر لندن گیا ہوا ہے ، آئے گا تو تمہارے گھر لے کر آجاؤں گی۔ اس نے تصویر دکھائی۔ وہ ایک خوبصورت سا دبلا پتلا نوجوان تھا۔ مجھے بہت اچھا لگا اور میں نے بات پکی کر دی۔ اگلے روز ثمرین کے والدین مٹھائی اور انگوٹھی لے کر آگئے ، یوں بہار کی منگنی عزیر سے ہو گئی۔ ہم اس رشتے پر بہت خوش تھے کہ ہماری بیٹی راج کرے گی اور ہم سے زیادہ اونچے گھرانے میں جائے گی۔ اب ہمارا اصرار تھا کہ عزیرے ملیں، اسے دیکھیں اور ثمرین کہتی کہ وہ لندن سے آجائے، تو دکھا دوں گی۔ آخر وہ دن بھی آ گیا جب ثمرین نے کہا کہ کل آپ لوگ میرے ے والدین و کے گھر چلنا۔ عزیر آگیا ہے ، اس بہا نے گھر بھی دیکھ لینا۔ ہم ثمرین کی گاڑی میں اس کے والدین کے گھر پہنچے۔ ہر چیز قیمتی اور اعلیٰ تھی۔ بڑے سے پورچ میں دو عالی شان گاڑیاں کھڑی تھیں۔ میں ان لوگوں کی شان و شوکت دیکھ کر دنگ رہ گئی۔ اتنی امارت کے باوجود طبیعت میں سادگی اور اخلاق اعلیٰ تھا۔ یہ بھی ہم نے اللہ کا کرم سمجھا۔ خیر، انہوں نے ہمیں ڈرائنگ روم میں بٹھایا اور خاطر مدارت کے بعد ایک کمرے میں لے گئے ، جہاں ان کا فرزند لیٹا ٹی وی دیکھ رہا تھا۔ لڑکا شکل و صورت کا اچھا تھا۔ ثمرین بولی۔ اسے بخار ہے، اس لئے کمرے سے نہیں نکلا۔ خیر، دور سے دیکھا تو لڑ کا ہمیں پسند آیا۔ وہ ہماری طرف دیکھتے ہوئے شرمارہا تھا۔ ہم نے سوچا کہ واقعی یہ شرمیلا ہے ، اس لئے ہم نے بات چیت پر اصرار نہیں کیا اور خوش خوش گھر آگئے۔ ہمیں یہ خیال و گمان بھی نہ بھتا کہ وہ کسی بیماری میں مبتلا ہے اور ہر وقت بستر پر ہی رہتا ہے۔ دراصل اسے کوئی ذہنی و نفسیاتی قسم کی بیماری تھی، جس کا علاج ہو رہا تھتا اور اسی سلسلے میں اُسے لندن بھی لے گئے تھے، لیکن یہ بات بعد میں ہمیں معلوم ہوئی۔ ثمرین کے والدین اکثر ہمارے گھر آنے لگے۔ لگے۔ ہم ان کی بہت خاطر تواضع کرتے۔ میں نے بہار کو عذیر کی تصویر بھی دکھادی تھی۔ اس نے کوئی منفی رد عمل ظاہر نہیں کیا، سوچا ہوگا کہ والدین نے اس کے لئے ٹھیک ہی فیصلہ کیا ہو گا۔ انہی دنوں میری بیٹی کے نام کا پرائز بونڈ نکالا اور کافی بڑی رقم ہمیں ملی تو گھر میں خوشی کی لہر دوڑ گئی۔ ثمرین اس خوشی میں مبارکباد دینے آئی اور ساتھ ہی کہا کہ میرے والدین شادی کی تاریخ مانگ رہے ہیں۔ میں نے کہا۔ جب چاہیں، تاریخ لینے آجائیں لیکن اس بار عزیر کو ہمارے گھر لے آؤ۔ اس نے بہانہ کیا کہ کہ وہ بزنس کے سلسلے میں دوسرے ملک گیا ہوا ہے۔ شادی کی تیاریاں زور و شور سے ہونے لگیں۔ بہار بھی خوش نظر آتی تھی۔ میں نے ہر شے اس کی پسند کی لی تھی۔ بہار کو مایوں بٹھا دیا گیا۔ وہ بڑی خوبصورت لگ رہی تھی اور خوش بھی۔ جب مہندی لے کر گئے تو وہاں کچھ خاطر خواہ مہمان نظر نہیں آئے۔ پتا چلا کہ عزیر کو بخار ہے اور وہ تقریبا بے سدھ ہے۔ ہم فکر مند ہو گئے۔ تب ثمرین نے تسلی دی کہ فکر نہ کریں۔ ڈاکٹر نے کہا ہے کہ موسمی بخار ہے۔ تھکاوٹ بھی تھی کیونکہ شادی کے انتظامات میں مصروف رہا ہے۔ کارڈ وغیرہ چھپوانے اور بانٹنے کے علاوہ بھی اس نے کافی کام اپنے ذمے لے لئے تھے۔ خیر، ہم نے دولہا کو مہندی نہیں لگائی کہ وہ چادر اوڑھے سو رہا تھا۔ میں نے سوچا کہ پہلے بھی جب اسے دیکھنے گئے تھے تو انہوں نے یہی کہا تھا کہ اسے بخار ہے اور آج مہندی کے دن بھی۔ خیر یہ اتفاق بھی ہو سکتا تھا۔ ہم وہاں تھوڑی دیر بیٹھ کر آگئے۔ سوچا شادی کے روز ارمان نکال لیں گے۔ شادی کا دن بھی آگیا، بہار تیار ہونے پار کر جارہی تھی۔ دلہن بن کر گھر آئی تو کیا بتاؤں کہ کتنی پیاری لگ رہی تھی۔ میں بار بار اس پر دم کر رہی تھی ، اس کی نظر اتار رہی تھی۔ دل خوش تھا اور اداس بھی، میری آنکھوں کا نور ، دل کی ٹھنڈک ، آج ہمیں چھوڑ کر اپنے گھر جارہی تھی۔ رات کے آٹھ بجے بارات آنی تھی، لیکن نو سے دس اور پھر بارہ بج گئے ، مگر بارات نہ آئی۔ ہم سب متفکر اور پریشان تھے۔ میں نے ثمرین کو فون کر کے پوچھا تو اس نے فون اپنے والد کو پکڑا دیا۔ حفیظ نے سوال کیا۔ آپ لوگ بارات لے کر کب آرہے ہیں ؟ انہوں نے جواب دیا۔ ہم بارات نہیں لارہے ہیں کیونکہ عزیر بہت بیمار ہو گیا ہے اور اسپتال میں داخل ہے۔ یہ سن کر ہمارے پیروں تلے سے زمین نکل گئی۔ میں اور حفیظ اسی وقت گاڑی میں بیٹھ کر ان کے گھر گئے۔ وہاں شادی کا کوئی سماں نہیں تھا۔ وہ لوگ اُداس اور پریشان بیٹھے تھے۔ بالاخر ا نہوں نے بتایا کہ ہمارے بیٹے کو نفسیاتی بیماری ہے۔ وہ بیٹھے بیٹھے اچانک چیخنے لگتا ہے، پھر اسے دورہ پڑ جاتا ہے۔ آج اسے پھر دورہ پڑ گیا تھا۔ جب وہ قابو سے باہر ہو گیا تو مجبوراً ہمیں اس کو اسپتال میں داخل کرانا پڑا۔ ہم نے اس کا کافی علاج کروایا ہے لیکن ٹھیک نہیں ہوا۔ ثمرین نے ہمیں مشورہ دیا کہ اس کی شادی کر دیں ، ٹھیک ہو جائے گا۔ ہم نے اس کی مان لی مگر آج ہمیں احساس ہوا کہ اس کا ٹھیک ہونا مشکل ہے، تو کیوں ہم کسی کی بیٹی کی زندگی خراب کریں، لہذا ہم آپ سے معذرت چاہتے ہیں۔ ابھی شادی ملتوی کر دیں اور پھر سوچ سمجھ کر آگے قدم اٹھائیں۔ یہ جان کر ہم رو پڑے اور بولے۔ آپ لوگ اب ہمیں حقیقت بتارہے ہیں ، جب ہمارے مہمان بیٹھے ہیں۔ انہوں نے کہا۔ ہم اب کیا کر سکتے ہیں، کیونکہ لڑکا بارات کے ساتھ نہیں آسکتا۔ یہ جواب سن کر ہم واپس آگئے اور خدا کا شکر ادا کیا کہ بیٹی کی زندگی برباد ہونے سے بچ گئی۔ بہار دلہن بنی بیٹھی تھی تھی اور ہمارا رو رو کر برا حال تھا، تب میری نند عارفہ مجھے الگ کمرے میں لے گئی اور بولی۔ بھا بھی  اگر آپ کہیں، تو میں اپنے بیٹے سلیم کو دولہا بنا کر لے آتی ہوں۔ میں نے حفیظ سے مشورہ کیا۔ وہ راضی تھے۔ تب اس وقت عارفہ اور اس کا شوہر دوڑے گھر گئے اور بیٹے کو نیا جوڑا پہنا، دولہا بنا کر لے آئے۔ انہوں نے اسے ساری صورتحال سمجھائی اور کہا کہ ایک لڑکی کے والدین کی عزت کا پاس رکھنا ہے۔ سلیم راضی ہو گیا۔ اس نے والدین کے ساتھ ہماری لاج بھی رکھ لی۔ وہ بہت ہمدرد اور نیک دل لڑکا تھا۔ بہار کو کسی نے بتا دیا تھا کہ دولہا نفسیاتی مریض ہے اور اسپتال میں داخل ہے ، اس لئے بارات نہیں آرہی۔ اس کارورو کر برا حال تھا۔ سب ہی مایوس ہو چکے تھے کہ اتنے میں شور اٹھا، بارات آگئی، بارات آگئی۔ اس وقت میرے دل پر جو گزر رہی تھی، میں ہی جانتی ہوں۔ اللہ تعالی سے فریاد کر رہی تھی کہ اے خدا یہ کس جرم کی سزا ہے ؟ کیا میں نے اسی دن کے لئے تجھ سے اولاد مانگی تھی۔ آج پھر میری فریاد عرش پر گئی کہ اسی وقت ڈھول اور شہنائی کی آواز گونجی۔ شور ہوا کہ بارات آگئی، بارات آ گئی۔ نجانے کیسے اتنی جلد انہوں نے شہنائی اور ڈھول کا انتظام بھی کر لیا اور باراتی تو وہی اپنے رشتے دار تھے ، جو کچھ دیر پہلے ہمارے گھر پر بیٹھے تھے اور اب اب باراتی بن کر آگئے تھے۔ نکاح ہوتے ہوتے صبح کے چھ بج گئے، پھر دلہن رخصت ہو گئی، میرا گھر خالی ہو گیا پھر بھی میں نے اللہ کا شکر ادا کیا کہ میری بچی عزت سے رخصت ہو گئی۔ عارف نے کہا تھا کہ ولیمہ ایک ماہ بعد کریں گے ، لہذا ایک ماہ تک نہ ہم ان کے گھر گئے اور نہ ہماری بیٹی آئی۔ اتنے دن بہار ہم سے نہ ملی تھی، لیکن جب ولیمے میں اس سے ملاقات ہوئی، تو وہ بہت خوش تھی۔ اس نے اپنے ساس سسر اور شوہر کی بہت تعریف کی کہ وہ سب اس کا بہت خیال رکھتے ہیں۔ اب غور کیا تو اندازہ ہوا کہ میں ناحق ثمرین کی باتوں میں آئی، حالانکہ اس سے ہزار درجہ اچھی میری نند تھی ، جو دل سے بہار کو پیار کرتی تھی اور سلیم، عزیر سے کہیں زیادہ لائق اور خوبصورت تھا۔ نجانے کیوں میری آنکھوں پر اس وقت پٹی بندھ گئی تھی اور میں ان کو پرکھ نہ سکی تھی۔ اب سوچتی ہوں کہ اس آڑے وقت میں اگر میری نند ساتھ نہ دیتی تو ہماری کس قدر سبکی ہوتی
Chameli Ke Phool,یہ مارچ کی ایک خزاں رسیده شام تھی۔ شاداب پتوں کا پژمرده دور شروع ہو چکا تھا۔ میںکمرے میں بیٹھے بیٹھے اوب گئی تو باغ میں آ گئی اور پتھر کی ایک مخصوص بنچ پر بیٹھ گئی، جس پر بیٹھ کر سوچوں کی دنیا میں گم ہو جانا مجھے بہت اچھا لگتا تھا۔ میںکافی دیر سے خاموش بیٹھی ، چنبیلی کے ایک تنہا پھول کو دیکھ رہی تھی جس کے سب ساتھی نذر خزاں ہو چکے تھے اور وہ شاخ پر تنها باقی رہ گیا تھا۔ اس پھول پر ایک عجیب سی ویرانی برستی نظر آئی تو میں سوچ میں پڑ گئی۔ یہ پھول بھی اپنی مختصر مدت، حیات پوری کر کے اپنے ساتھیوں سے جا ملے گا۔ اس کا بھی وہی حشر ہو گا جو دیگر پھولوں کا ہوا ہے پھر اس کے بعد باغ کے دامن میں کیا رہ جائے گا۔ واقعی جب احباب بچھڑ جائیں تو آدمی ویرانے میں کیسے رہ سکتا ہے؟ یکایک تصور میں دانیال کی صورت نظر آنے لگی۔ وہ بھی اس دنیا میں اکیلا تها والدين ، بہن ، بھائی سب ایک حادثے میں اس سے ہمیشہ کے لئے بچھڑ گئے تھے۔ زندگی میں تلخیاں ہونے کے باوجود وہ کس قدر زنده دل اور بنس مکه جوان تھا۔ شیر جیسا دل تھا اس كا دانیال میرا کزن تھا ہر وقت ہنساتے رہنا اس کا کام تھا۔ وہ بہت وجیہ تھا اور اعلیٰ عہدہ اس کی وجاہت و حسن پر زیب دیتا تھا۔ خاکی یونیفارم نے اس کی شخصیت پر چار چاند لگا دیئے تھے۔ جب بھی میں اسے بھاری بوٹوں اور باوقار یونیفارم میں دیکھتی تو میرا دل اس کی جانب کھینچنے لگتا تھا۔ میرے بابا جان کی خواہش تھی کہ دانیال ان کا داماد بنے اور میں بھی طے کر چکی تھی کہ اسی کو اپنا جیون ساتھی بنائوں گی ، تاہم ابھی تک میں نے اپنی تمنا کا اظہار نہیں کیا تھا۔ حجاب مانع رہا مگر تا کجا؟ جب مجھے بزرگوں کی طرف سے اپنا شریک زندگی منتخب کرنے کا پورا اختیار تھا، تو میں کیوں نہ اپنے اور دائیاں کے بارے میں سوچتی۔ اس میں خوبیاں تھیں۔ بظاہر کوئی برائی نہ تھی۔ لائق ، صابر، شریف خاندان بہترین سیرت کا مالک تھا، پھر عہدے کے لحاظ سے بھی معزز تھا۔ وطن کا پاسبان تھا۔ اس رشتے پر کسی کو کیا اعتراض ہوسکتا تھا ۔ جب اس کے والدین حادثے کی نذر ہوئے، تو کچھ دن وہ ہمارے ساتھ رہا، پھر بڑی خالہ اسے اپنے گھر لے گئیں، تب سے وہ وہیں رہتا تها ایک دن مین نے زبان کھولی اور دانیال کے حق میں ووٹ دے دیا۔ امی ابو پہلے ہی یہ چاہتے تھے، وہ خوش ہوگئے۔ انہوں نے بڑی خالہ اور خالو سے بات کی اور پھر دانیال نے بھی مجھے پسند کر کے ہامی بھر لی لیکن اس کا کہنا تھا کہ وہ منگنی وغیرہ کے چکروں میں نہیں پڑنا چاہتا۔ سیدھے ڈیڑھ سال بعد شادی کرے گا، جب اس کی ترقی ہو گی، وہ اگلے رینک میں جائے گا۔ اس کی پوسٹنگ کسی بڑے اور اچھے شہر میں متوقع تھی۔ ان دنوں وہ پہاڑی علاقوں پر ڈیوٹی دے رہا تھا، جہاں فیملی کو ساتھ نہیں رکھا جا سکتا تھا یہ خاصا دشوار گزار علاقہ تھا سارا سال برف پوش پہاڑ، سفید لبادہ اوڑھے رہتے تھے اور ٹھنڈ سے اچھے اچھوں کے حوصلے پست ہو جاتے تھے۔ دانیال جب پہاڑی علاقے سے شہر آتا تو مجھے فون کرتا۔ جب میں کہتی کہ میں ایک ایک دن گن گن کر گزار رہی ہوں کہ کب تمہاری ہمارے گھر کے قریب پوسٹنگ ہو اور تم ہمارے گھر آیا کرو، تو وہ یہ سن کر بہت اداس ہو جاتا اور کہتا۔ ہم مجاہد ہیں، ہمارے دعا تمہاری دعا کے ساتھ مل کر اور جلدی الله کی بارگاہ میں پہنچے گی، تاکہ قبول ہو، لہذا خوب دعا کرو۔ تب میں ہنس کر کہتی ہاں ، امید پر تو دنیا قائم ہے۔ ان دنوں میں بی اے کے آخری سال میں تھی ۔ میرے ساتھ ملیحہ بھی تھی وہ میری بہت اچھی ہم جماعت تھی ، جو بعد میں میری بہترین سہیلی بن گئی۔ ملیحہ خوبصورت ہونے کے ساتھ ساتھ ملنسار اور خوش مزاج تھی، اسی لئے ہر دلعزیز اور مقبول تھی۔ جہاں جاتی جان محفل بن جاتی اور سب اس کے گرویدہ ہو جاتے۔ اس میں بڑی خوبیاں تھیں۔ اپنی کم کہتی، لوگوں کی زیادہ سنتی ہر ایک کے ساتھ خندہ پیشانی سے بات کرتی اور سب کی عزت کرتی بدلے میں اسے بھی عزت ملتی تھی۔ مجھے بھی ملیحہ کی یہی خویباں پسند تھیں، مگر سب خوبیوں سے بڑھ کر ایک اور بھی وصف تھا اس میں، سنجیدہ محفل کو اپنی شگفتہ باتوں سے زعفران زار بنانا اس پر تمام تھا۔ اس کے مذاق شائستہ ہوتے لیکن اکثر اپریل کی پہلی تاریخ کو کبھی كبهار وه ہم لوگوں سے زیادتی بھی کر جاتی تھی۔ چونکہ ہم سب کو اس سے محبت تھی ، تو ہم اس کی ان کبھی کبھار کی زیادیتوں کو سہ جاتے تھے اور برا نہیں مناتے تھے ۔ مجھے خاص طور پر اس پر بڑا اعتماد تھا اور کیوں نہ ہوتا ، وہ تھی ہی اعتبار کے قابل ۔ میں اسے اپنے دل کی ہر بات بتایا کرتی تهی ، مگر مجھے اعتراف ہے کہ مجھ سے ایک غلطی ہو گئی۔ نہ جانے کیوں، میں نے اسے دانیال کے بارے میں کچھ بھی نہ بتایا اور آخری وقت تک اپنے جذبات سے لاعلم رکھا۔ سوچوں میں شام ڈھل گئی، وقت گزرنے کا احساس ہی نہ ہوا۔ میں ابھی بھی پتھر کی بینچ پر پتھر کا بت بنی بیٹھی تھی کہ اچانک میری چھوٹی بہن نے آکر مجھے خیالوں کی دنیا سے نکالا ۔ باجی آپ یہاں بیٹھی کیا کر رہی ہیں۔امی بلا رہی ہیں آپ کو۔ عاشی کی آواز پر میرے خیالات کی تسبیح ٹوٹ گئی اور یادوں کے موتی بکھر گئے ۔ عذرا اور خالہ جان آئی ہیں۔ اچھا خالہ جان کے ساتھ عذرا بھی آئی ہے۔ میں نے بے یقینی سے دہرایا تھا۔ اتنے میں عذرا بھی آ گئی ۔ اس نے کہا تھا۔ باجی آپ کا دل یہاں کیا لگتا ہو گا۔ لاہور شہر جیسی رونق تو نہیں ہے یہاں عذرا کیا کہتی ہو، مانا یہاں لاہور جیسی ہنگامہ پرور رونقیں نہیں ہیں، لیکن قدرتی مناظر کی بہتات ہے۔ یہاں زندگی میں ٹھہرائو ہے ایسی خاموشی اور سکوت پر تو ہزار تکلم نثار ہیں۔ تب کسی نے پیچھے سے گره لگائی تو میں نے مڑ کر دیکھا ، وبان دانیال کھڑے تھے۔ گویا شہزادہ گلفام بھی خالہ جان کے ساتھ آئے تھے۔ میری ساری افسردگی ہرن ہوگئی۔ میں پھر سے جی اٹھی تھی۔ بھئی یہ شہر نہیں شہر خاموشاں ہے۔ مجھے تو ذرا بھی یہ جگہ پسند نہیں اب کیا قدرتی مناظر کو لے کر چائیں ؟ عذرا بی بی یہ تمہارا لڑکپن ہے۔ تم ابھی قدرتی مناظر کی معنی خیزی کو نہیں سمجھتیں۔ دانیال نے میری طرف داری کی تو عذرا برا سا منہ بنا کر رہ گئی تھی۔ رات ہولے ہولے شام کے محل کی سیڑھیاں اتر کر ہمارے صحن میں آ گئی ، تو ہم سب اندر جا کر گپ شپ میں مصروف ہو گئے۔ کتنے خوشیوں بھرے اور سنہرے دن تھے وہ بھی۔ میں نے دکھ سے ٹھنڈی آ کھینچی اور پھر یادوں کی ریل پر سوار ہو گئی۔ أس دن ملیحہ بھی آ پہنچی تھی۔ وہ میرے اصرار پر دو دن کے لئے رہنے آئی تھی کیونکہ دو اپریل کو میری سالگرہ تھی اور ملیحہ کہتی تھی ۔شکر ہے ناز کہ تم ایک دن اور عالم بالا میں ٹھہر گئیں ، ورنہ سارا جہان ہی اپریل فول کے دن تمہاری سالگرہ مناتا۔ اس کے بات سن کر اکثر ہنس دیا کرتی تھی۔ اب دیکھو، کل پہلی اپریل ہے ۔ بتائو کس کو فول بنائیں؟ ہاں، مجھے یاد آیا۔ میری دوست ملیحہ کو اپریل فول منانے کا بڑا چسکا تھا اور دوسروں کو بے وقوف بنانے میں اسے کمال حاصل تھا۔ گزشتہ اپریل میں بھی وہ ہمارے گھر پہ تھی۔ صبح صادق کے وقت جب اذان ہو رہی تھی ، وہ منہ اندھیرے اٹھ گئی اور ایک دم شور مچ گیا۔ سانپ ہے، سانپ ہے، کالا ناگ ہم سب سہم گئے بھائی جان آنکھیں ملتے ہوئے اٹھے جلدی جلدی بندوق میں کارتوس رکھ کر پوچھا۔ کہاں ؟ کدھر؟ ادھر  ملیحہ نے چھوٹے کمرے کی طرف اشارہ کیا۔ وہ دیکھو تب ہی بھائی جان نے پھرتی سے دو فائر کر دیئے اور اس کے دو ٹکڑے اڑ گئے۔ چھوٹے کمرے کے دروازے پر کوئی کالی سے زمین پر پڑی نظر آئی تھی۔ برآمدے کی بتی روشن کر کے دیکھا تو بھائی جان کی قیمتی نئی ٹائی تھی، جو حال میں ان کی سالی امریکا سے لائی تھیں۔ اس دن دعوت سے واپس آکر بھائی نے کپڑے تبدیل کئے تو ٹائی کرسی پر رکھ دی اور اب اسی کے دو ٹکڑے اُڑے ہوئے تھے ۔ساتھ ہی میرے نئے جوتوں کی شامت آ گئی، جس میں چھروں نے ننھے ننھے سوراخ کر دیئے تھے۔ آج یکم اپریل ہے صاحبو ملیحہ نے ہنس کر یاد دلایا تو بھائی صاحب جھینپ کر رہ گئے تھے۔ ٹائی کو ملیحہ نے اس انداز سے زمین پر گرایا تھا کہ سانپ پڑا نظر آرہا تھا۔ ایک اور اس نے سوانگ رچایا کہ اسے کرنٹ لگ گیا ہے۔ وہ زمین پر گر گئی۔ جب ڈاکٹر صاحب آئے تو پتا چلا کہ اپریل فول تھا۔ وہ ویسے بھی بہت شرارتیں کرتی تھی۔ پیپل کے پتوں کا پان بنا کر محبت سے کھلا دیتی تھی۔ کبھی لئی کی فیرنی پر نقرئی ورق جما کر دعوت کرتی ۔ غرض ہنسنے ہنسانے کی خاطر بڑے پاپڑ بیلتی اور خوش ہوتی تھی۔ اپریل کی خزاں آلود شام آگئی تو میں نے بتایا کہ دانیال بیمار ہیں اور میں ان کی مزاج پرسی کے لئے نہیں جا سکتی کیونکہ میرا کل پیپر ہے۔ میرے پیپرز ختم ہو چکے ہیں ، تم کہو تو میں تمہاری طرف سے پوچھ آئوں؟ ہاں پلیز، مگر ان سے ملتے ہی مجھے مطلع کر دینا اور اس کی خیریت کی اطلاع بھی دے دینا۔ اگلے دن وہ چلی گئی۔ اس نے جا کر فون کیا کہ دانیال خیریت سے ہیں اور اب طبیعت ٹھیک ہے، مگر چھٹیوں پر ہیں۔ میں نے سجدہ شکر ادا کیا کہ دانیال ٹھیک ہو گئے تھے۔ اپریل سے مئی آ گیا۔ مئی کی گرم دوپہروں میں، آم کے درخت تلے دانیال کے آنے کا انتظار کرتی رہتی تھی، پھر جون آ گیا ۔ جب آم پک کر درخت سے گرنے لگے اور لو کے تیز جھکڑ چلنے لگے، مگر دانیال نہ آیا اور نہ اس نے کوئی رابطہ کیا۔ میں بہت پریشان رہنے لگی۔ ملیحہ آتی تو میں دانیال کا ذکر کرتی۔ وہ میرے انتظار، میرے خدشات اور میری امیدوں کو ہنسی میں اڑا دیتی تھی۔ گویا اب میری بہترین دوست بهی میری غمگسار نہ رہی تھی۔ تو میں اپنے دل کا حال کس سے کہتی؟ چپ چاپ رہنے اور سوچتے رہنے سے میرا دم گھٹنے لگا تھا۔ اس کے آنے سے جی بہل جاتا تها، پھر رفتہ رفتہ ملیحہ نے بھی آنا کم کر دیا۔ وہ وقت بھی آیا کہ میں اسے بلاتی تھی اور وہ نہیں آتی تھی۔ جانے وہ زندگی کی کن مشقتوں میں کھو گئی تھی۔ رزلت آ گیا ہم نے بی اے پاس کر لیا۔ امی ابو نے یہی مہلت لی تھی کہ بی اے پاس کر لے تو ہم ناز کی شادی کر دیں گے۔ ادھر دانیال کی پوسٹنگ اس شہر میں ہو گئی جہاں وہ چاہتا تھا۔ اس کی ترقی بھی ہو گئی تھی۔ یہ خوش خبری سنتے ہی میں نے مٹھائی بانٹی۔ اب یہی انتظار کہ وہ لوگ آئیں تاکہ شادی کی تاریخ رکھی جائے۔ اب مجھے اس کی یاد ستانے لگی تھی۔ میں جلدی شادی کر کے اس کی ہو جانا چاہتی تھی۔ گرچہ ابھی تک دونوں طرف سے کوئی تقریب نہیں ہوئی تھی۔ ایسے ہی سال گزر گیا۔ امی ابو کا پیمانہ صبر بھی لبریز ہو گیا اور میں، میں تو انتظار کی سولی پر سوکھ گئی تھی ۔ اس دوران ایک دو بار خالہ اور خالو میاں آئے، مگر انہوں نے تاریخ کی کوئی بات نہیں کی۔ مہینے سالوں میں ڈھلتے ہیں، موسم گزر جاتے ہیں، وقت کا پہیہ نہیں تھمتا۔ اپریل آیا، خزاں رسیده رت بھی ساتھ آگئی اور پھر یکم اپریل کو شام کے وقت میں عاشی کی آواز سن کر چونک پڑی ۔ وہ ہنستی ہوئی باغ میں آئی اور کہنے لگی۔ باجی اب بس کرو  کب تک چنبیلی کے اس تنہا اور اداس پھول کو تکتی رہو گی۔ تم کتنی باتیں بنانے لگی ہو ۔ اتنی باتیں تم کو آئی کہاں سے ہیں؟ اب میں بڑی ہوگئی ہوں نا بجیا دیکھئے تو کتنی لمبی؟ اس نے ایڑیاں اٹھا کر قد کو بڑھایا تو میں نے ہنس کر کہا ہاں ، بڑی ہو گئی ہو، کوہ ہمالیہ جتنی بڑی اور اونچی ابھی میں نے یہ کہا ہی تھا کہ سامنے گیٹ سے ایک خوبصورت نوبیاہتا جوڑا اندر آتادکھائی دیا مجھے اپنی آنکھوں پر یقین نہ آیا وہ دونوں میری طرف آ گئے۔ یہ ملیحہ اور دانیال تھے۔ میں نے ان کو حیرت سے دیکھا کہیں تم دونوں کسی ڈرامے کے کردار تو نہیں؟ جو اسٹیج سے سیدھے اتر کر ادھر آ گئے ہو نہیں، یہ حقیقت ہے ۔ ہم نے روپ نہیں دھارا  ہم سچ مچ کے دولہا دلہن ہیں۔ مگر کس کے؟ حیرت سے میرا منہ کھلا تھا۔ ملیحہ نے اپنی اور دانیال کی طرف اشارہ کیا۔ ایک دوسرے کے دلہا دلہن ہیں اور کس کے ہو سکتے ہیں؟ مگر، مگر آج اپریل فول کا دن ہے۔ تم نے مجھے فول بنایا ہے۔ میں نے آنکھوں کی نمی کو پی کر کہا۔ نہیں، بالکل نہیں۔ ہم نے تمہیں بالکل فول نہیں بنایا۔ آج یکم اپریل ضرور ہے ، لیکن کل ۲ اپریل بھی تو ہے، تمہاری سالگرہ کا دن ہم آج ہی تم کو سالگرہ مبارک کہنے آئے ہیں۔ مگر تم ؟ میں ان کی طرف دیکھ کر بکلائی تم بھی ہمیں شادی مبارک کہہ سکتی ہو ۔ افسوس کہ ہم تم کو اپنی شادی میں مدعو نہ کر سکے۔ دراصل بات بی ایسی تھی۔ خالہ جان اور خالو نے ہمیں سختی سے منع کر دیا تھا کہ تمہیں اور تمہارے گھر والوں کو مدعو نہ کیا جائے کیونکہ ان کا خیال تھا کہ تم لوگوں کو یہ دعوت پسند نہ آئے گی۔ کیا کہہ رہی ہو ،ملیحہ، میری جان میری دوست، یہ سب کیسے ہوا؟ یہ سوال پوچھتے پوچھتے سچ مچ میری آنکھوں میں آنسو بھر آئے ۔ یہ میں تمہیں کیسے بتائوں۔ بس سمجھ لو کہ یہی ہماری قسمت میں لکھاتھا۔ اچھا میں نے آنسو پونچھ کر کہا۔ میں تو سوچ رہی تھی کہ آج بھی تم اپریل فول منانے آئی ہو، مگر تم نے تو مجھے لائف ٹائم فول بنا دیا  میں شاید یہ کہتے کہتے آخری بار ہنسی تھی۔ اس کے بعد وہ دونوں کبھی نہیں آئے اور میرے ہونٹ بھی ہنسی کو ترس گئے۔ آج تک میری پر نم آنکھیں ، ان دونوں محبت کرنے والوں کو ڈھونڈتی ہیں۔
Khamosh Khwahishain,ہم ایسے ہم سفر کی خواہش کرتے ہیں جو ہماری مرضی کے مطابق ہو، اس چناؤ میں ہم کسی قسم کا سمجھوتہ کرنے کو تیار نہیں ہوتے۔ دنیا عجیب و غریب لوگوں سے بھری پڑی ہے؛ کچھ کو پیسہ اور نام چاہیے، کچھ اختیارات کے متمنی ہیں، اور کچھ شہرت کے پیچھے بھاگتے ہیں۔ کچھ کو سکون کی تلاش در بدر کیے رکھتی ہے، اور ایسے اللہ والے بھی موجود ہیں جنہیں یہ تک نہیں پتا کہ وہ دنیا میں کیا لینے آئے ہیں۔ اور میرا شمار ان لوگوں میں ہوتا ہے جنہیں زندگی کی ساری بنیادی ضرورتیں مہیا ہیں روپیہ پیسہ، مال و دولت، نام، عزت، شہرت، شاندار گھر۔ اس سب کے بعد، مجھے ایسا ہمسفر چاہیے جس کے پاس کرنے کو باتیں ہوں، جو مجھے زندگی کی ان بنیادی ضرورتوں سے نہیں بلکہ نت نئی باتوں سے جیتے۔ ایسا شخص جس کے پاس کوئی ٹیلنٹ ہو، جو میرے ساتھ وقت گزارے اور مجھے اہمیت دے۔ میں باتوں کی بھوکی ہوں، میں وقت کی بھوکی ہوں۔اگر یہ میری خواہش ہے تو کیا میں غلط ہوں؟ ہر انسان کی خواہشیں ہوتی ہیں۔ اگر میری خواہش روپے پیسے کے علاوہ کچھ اور ہے، تو کیا یہ خواہش فضول ہے؟  مہندی کی تقریب عروج پر تھی، فضا میں ابٹن اور مہندی کی خوشبو کے ساتھ ساتھ مرغ مسلم کی خوشبو نے عورتوں اور بچوں میں ہلچل مچائی ہوئی تھی۔ وہ پہلے دوپٹے کا گھونگھٹ نکالے، دونوں ہاتھوں پر پھیلے ہوئے پان کے پتے رکھے، ہتھیلی کو پھیلائے بیٹھی تھی۔ سہاگن عورتیں اس کے ہاتھوں پر مہندی لگا کر رسم ادا کر رہی تھیں۔ وہ دل میں ارمان لیے آنے والے وقت کو سوچ رہی تھی، بہت سے خواب بھی پلکوں پر جھلملا رہے تھے اور لا تعداد وسوسے دل کو بے چین کر رہے تھے۔ رات گئے مہندی کا فنکشن ختم ہوا تو اس کے ہاتھوں پر مہندی کے پھول بنائے گئے، بالوں کو تیل لگایا گیا، صبح بارات آنا تھی، اس نے تیار ہونا تھا، دلہن بننا تھا۔ وہ مہندی کی خوشبو کو محسوس کرتے کرتے آنکھیں موندے سونے کی کوشش کرنے لگی تھی، لیکن نیند آنکھوں سے کوسوں دور تھی۔فجر کی اذان کے ساتھ ہی وہ بھی اٹھ کر بیٹھ گئی، مہندی لگے ہاتھ دھوئے، تیل لگے بالوں کو شیمپو کیا اور نماز ادا کی۔ اپنے لیے بہتر زندگی کی دعا مانگی۔ دن چڑھے بیوٹیشن نے آ کر کمال مہارت سے اس کے حسن کو نکھارا، ہر کوئی اس کی خوبصورتی کے گن گانے لگا تھا اور پھر بارات آئی۔ ساری رسمیں ادا ہوئیں اور وہ دلہن رخصت ہو کر ایک آنگن سے کسی اور آنگن میں چلی گئی۔  عدالت کے اس فیصلے کو جس جس نے بھی سنا تھا، اس کا منہ کھلا کا کھلا رہ گیا تھا۔ کمال ہے بھئی کیا زمانہ آ گیا ہےعجب کہانی ہے، اب ایسی صورت حال پر بھی عدالتوں کے دروازے کھٹکھٹائے جائیں گے۔ سب قیامت کی نشانیاں ہیں۔ جہاں باتیں ہو رہی تھیں، وہاں بڑی بوڑھی عورتوں نے کانوں کو ہاتھ لگا کر اس کیس کو قیامت کی نشانی قرار دے دیا تھا۔تین مہینے کی تاریخ کے بعد آج ایک بار پھر اسی کیس کی فائل عدالت کے سامنے موجود تھی اور عدالت میں موجود ہر ایک نفوس حیرت میں مبتلا تھا۔مجرم ایک مرد تھا، وہ مرد جس نے ایک ذمہ داری اٹھائی تھی اور کیس دائر کرنے والی عورت وہی عورت تھی جو ایک آنگن کو چھوڑ کر دوسرے آنگن میں زندگی گزارنے آئی تھی۔عجیب صورت حال تھی۔ وہ مرد مجرم نہ ہوتے ہوئے بھی ایک سنگین جرم کے الزام میں سر جھکائے کٹہرے میں کھڑا تھا اور وہ عورت چہرے پر عجیب تاثرات لیے اسے دیکھ رہی تھی۔ کیس، کی شنوائی شروع کرنے کا کہا گیا تو دونوں کے وکیلوں نے ایک دوسرے کو دیکھا۔ دونوں عجیب شش و پنج کا شکار تھے۔ ہزاروں کیس اس عدالت میں آئے تھے۔ عورت کی مظلومیت کے، مرد کے تشدد کے، ساس اور نندوں کے مظالم کے، کہیں بہو کو آگ لگا کر مار دیا گیا تھا، لیکن اس ایک منفرد نوعیت کے کیس نے ہلچل مچا دی تھی۔فتح کس کے حصے میں آئے گی، مجرم کون قرار پائے گا؟ اس تجسس نے عدالت کو لوگوں سے بھر دیا تھا۔ محترمہ، آپ یہ بتائیں کہ آپ کے سامنے کٹہرے میں کھڑے اس شخص سے کیا رشتہ ہے؟ ساجد کے وکیل نے بالاخر جرح شروع کی۔یہ میرا خاوند ہے۔ ثمینہ پر اعتماد انداز میں بولی۔کتنا عرصہ ہوا ہے شادی کو؟ وکیل نے پوچھا۔ اٹھارہ ماہ۔ ثمینہ نے جواب دیا۔اٹھارہ ماہ۔ یقینا آپ کے موکل جو کہ آپ کے شوہر ہیں، نے بہت ظلم ڈھائے ہوں گے آپ پر؟ وکیل نے ثمینہ کی طرف دیکھتے ہوئے سوال کیا۔نہیں، وہ ابھی تک اسی اعتماد سے کھڑی تھی۔مار پیٹ کی ہوگی؟نہیں۔آپ سے کوئی قسم کا کاروبار کروانا چاہتا ہو گا؟نہیں۔آپ پر پابندی لگا رکھی ہوگی؟نہیں۔آپ کو آپ کے والدین سے ملنے سے روکتا ہوگا؟نہیں۔آپ کو اللہ کے احکامات کو پورا کرنے سے روکتا ہوگا؟نہیں۔ثمینہ کے ہر ہر نہیں کے بعد عدالت میں ہلچل مچ گئی، لیکن وہ اسی اطمینان اور اعتماد سے نہیں میں جواب دیتی رہی تھی۔عدالت میں کچھ وقت کے لیے خاموشی چھا گئی، پھر ساجد کے وکیل نے سوال کیا، تو پھر اس کیس کی اصل وجہ کیا ہے؟اب ساجد کا وکیل، بغیر کسی مزید سوال کے، ثمینہ کے وکیل کی طرف دیکھ کر بولا، تو عدالت میں ہونے والی کھسر پھسر پر بنچ نے وکیل سے پوچھاساجد صاحب، کیا آپ بتائیں گے کہ ایسے کیا حالات ہیں کہ بغیر کسی قسم کے تشدد کے آپ مجرم قرار دیے جا رہے ہیں؟اب پھر ثمینہ کا وکیل کھڑا ہوا، لیکن وہ خاموش ہی رہا۔ محترمہ، آپ بتائیں، آپ کیا چاہتی ہیں؟ وکیل نے اب ثمینہ کی طرف دیکھ کر سوال کیا۔میں اس انسان کے ساتھ اپنی زندگی نہیں گزار سکتی۔ وہ اسی اعتماد کے ساتھ بولی۔لیکن کیوں؟ ایسے میں ہال میں چپ کا سماں تھا۔ میں ایک ایسے انسان کے ساتھ زندگی نہیں گزار سکتی جس کا ساتھ کسی بے جان مشین کے ساتھ میں کوئی فرق نہ ہو۔ وہ اس کی طرف دیکھ کر بولی۔کیا مطلب؟ عدالت میں موجود ہر شخص کا سوال وکیل نے الفاظ دیے تھے۔میں ایسی زندگی نہیں گزار سکتی جہاں میرا ساتھی ہر قسم کے جذبات سے عاری ہو۔ ثمینہ قدرے شیریں انداز میں بولی۔کیا مطلب؟ وکیل اب بھی نہیں سمجھا تھا۔دیکھیں، وکیل صاحب، ہر انسان کی مرضی اور پسند ہوتی ہے، یہ نظام قدرت کا حصہ ہے کہ ہر انسان کو دوسروں کی باتوں سے اختلاف ہوتا ہے، غصہ آتا ہے، خوشی آتی ہے، ایسے ہی ہوتا ہے، نا؟ ثمینہ نے وکیل سے تائید چاہی۔ہاں، بالکل وکیل کے ساتھ ساتھ عدالت میں موجود ہر شخص نے اثبات میں سر ہلایا۔لیکن یہ انسان ہر جذبے سے عاری ہے۔ میں ایک کٹھ پتلی کے ساتھ زندگی نہیں گزار سکتی۔ اس لیے مہربانی فرما کر میرے حق میں فیصلہ دلا دیں اور مجھے اس اذیت سے نجات دلائیں۔ ثمینہ نے انتہائی تلخ لہجے میں خلع کی وجہ بتائی تو عدالت میں موجود لوگوں پر سکتہ طاری ہوگیا۔ حج سمیت ہر انسان اس کیس پر حیران ہوا۔  کیازبردستی شادی ہوئی تھی آپ کی؟ وکیل نے پھر سوال کیا۔شادی میں زبردستی کی گئی تھی یا نہیں، میں نہیں جانتی۔ میں نے اپنے والدین کے فیصلے کو مقدم جان کر اس شخص کے ساتھ شادی کی تھی۔ ثمینہ نے کہا۔ ساجد صاحب، کیا آپ نے یہ شادی اپنی مرضی سے کی تھی؟ وکیل نے ساجد سے پوچھا تو اس نے اثبات میں سر ہلایا۔آپ کو اپنی بیوی سے کوئی شکایت ہے؟ یا آپ کسی اور کو پسند کرتے ہیں؟ پھر سوال کیا گیا۔نہیں۔ آپ کی بیوی میں بہت سی برائیاں ہیں؟ کوئی انسان برائیوں سے پاک نہیں۔ ایک بار پھر نہیں، نہیں کی تکرار جاری ہوئی۔جج صاحب، آپ وقت ضائع کر رہے ہیں، مہربانی فرما کر اب فیصلہ سنا دیں۔ چہ میگوئیاں جاری تھیں، دونوں فریق بظاہر برائیوں سے مبرّا تھے، دونوں وکیل بھی شش و پنج میں مبتلا تھے اور جج صاحب کو بھی فیصلہ کرنے میں مشکل پیش آ رہی تھی۔میں ایک ایسے انسان کے ساتھ زندگی گزارنا چاہتی ہوں، جج صاحب، جس میں مردانگی ہو، جو اپنا آپ منوائے، جو میری ناجائز باتوں سے اختلاف کرے، غصہ کرے۔ ثمینہ نے سب کو خاموش دیکھ کر ایک بار پھر کچھ نرم اور کچھ تلخ لہجے میں بولی۔بی بی، تمہیں تو خوش ہونا چاہیے کہ تمہارا شوہر غصہ نہیں کرتا، تمہیں نہیں لگتا تمہاری یہ منطق بہت عجیب ہے؟ جن عورتوں پر مرد ظلم کرتا ہے، ان کا حال بھی تو دیکھو۔ اس کے بولنے پر ساجد کے وکیل نے ثمینہ کی طرف دیکھا۔کمزور مرد عورت پر ظلم کر کے اپنی مردانگی دیکھاتا ہے، اس پر غصہ کر کے مار پیٹ سے عورت پر جتاتا ہے کہ وہ حاکم اور مرد ہے۔ جو مرد قلم کرتا ہے وہ جانتا ہے کہ وہ کمزور ہے، وہ عورت پر اپنی کمزوری پوشیدہ رکھنے کے لیے ظلم کا سہارا لیتا ہے۔ ثمینہ غصے سے بولی۔تو آپ کیوں چاہتی ہیں کہ ساجد صاحب آپ پر ظلم کریں؟ کیوں چاہتی ہیں کہ یہ کمزور ہوں؟ ساجد کے وکیل نے اس کو لاجواب کرنا چاہا۔عورت کو کمزور مرد نہیں چاہیے، عورت بز دل مرد کا خواب بھی نہیں دیکھتی، عورت کو وہ مرد چاہیے جو اس کو عزت دے، اس پر حکومت کرے، اس سے محبت کرے، وہ گھر کا سربراہ ہو، بادشاہ ہو نہ کہ بھیگی بلی ۔ ثمینہ مضبوط لہجے میں بولی۔ میں گزارہ کر لیتی، جج صاحب، کہ یہ قدم آسان نہیں، غصہ نہ آنا یقیناً ان میں قوت برداشت بے انتہا ہے، لیکن ہمارے درمیان کوئی بات بھی تو نہیں ہوتی؟ جج صاحب ہم ساتھ ہوتے ہیں تو ایک خاموشی کا راج رہتا ہے، آوازیں ہوتی ہیں تو فقط ہواؤں کی، باہر سے گزرتی گاڑیوں کی، ٹیلی ویژن کی لیکن ان کے پاس کوئی بات نہیں ہوتی کرنے کو، کوئی ایکٹیویٹی نہیں۔ جج صاحب، محض اٹھارہ ماہ اور برسوں کی تھکان، کیا یہ رشتہ ایسا ہوتا ہے؟ ثمینہ کی بلند آواز نے کمرہ عدالت میں سکتہ طاری کر دیا تھا۔ یقینا نہیں۔ جج صاحب نے جواب دیا۔ساجد صاحب آپ کیا کہتے ہیں اس بارے میں؟ جج نے براہ راست اس سے پوچھا۔کیا کہوں میں؟ ہمارے مزاج ہی نہیں ملتے۔ ساجد نے اعتراف کیا۔بہت سی عورتیں تعویذ گنڈوں جیسے ہتھکنڈے اپنا کر اپنے شوہر کو اپنے بس میں کرتی ہیں اور آپ کو تو ایسی کوئی محنت نہیں کرنی پڑی۔ ساجد کے وکیل نے اپنی ایک اور کوشش کی۔تو کیا میں ساری زندگی تعویذ گنڈوں کے سہارے گزار دوں؟ محبت اور عزت تعویزوں سے کمائی جاتی تو ہر عورت تعویذ لکھنا سیکھ لیتی، بہت سی عورتیں ہیں جن کی خواہش ہوتی ہے کہ شوہر ان کا غلام ہو، لیکن میں ایسی عورت نہیں ہوں، مجھے تعویذوں کے ذریعے کمائی گئی محبت نہیں چاہیے، مجھے غلام نہیں ایک بادشاہ چاہیے۔ ثمینہ نے غالباً سوچ لیا تھا کہ وہ اب اس کے ساتھ نہیں رہ سکتی اور عورت جو سوچ لے وہ کر کے رہتی ہے۔ ساجد صاحب، آپ کچھ کہنا چاہتے ہیں؟ وکیل نے سرد آہ بھر کر ساجد سے پوچھا۔میں کیا کہوں؟ مجھے غصہ نہیں آتا، میں ایسا ہی ہوں، اگر یہ میرے ساتھ نہیں رہنا چاہتی تو جج صاحب جو بھی فیصلہ کریں مجھے منظور ہے۔ بالآخر ساجد نے زبان کھولی اور عدالت میں موجود ہر شخص پر سکتہ طاری ہو گیا۔آپ بھی سوچ لیں، یہ کوئی آسان بات نہیں ہے، اتنی معمولی سی بات پر اتنا بڑا فیصلہ کرنا دانشمندی نہیں ہے۔ ججصاحب نے سوچنے کا موقع دیا۔جج صاحب، یہ چھوٹی بات نہیں ہے۔ ثمینہ تڑپ کر بولی۔میری یہ خواہش نہیں ہے، جج صاحب کہ یہ انسان سو فیصد میری مرضی کے مطابق ہو جائے، میں یہ قطعا نہیں چاہتی کیونکہ میں بھی تو ان کی مرضی کے مطابق نہیں ہوں، لیکن جج صاحب کچھ تو مطابقت ہونی چاہیے، آپ بتائیں جج صاحب میں اپنی باتیں کس سے کروں؟ میں اپنے مسئلے کسی سے کہوں؟ اگر میرے ساتھی کے پاس کوئی جواب نہیں، میری باتوں کی کوئی اہمیت نہیں تو مجھے ان کا کیا فائدہ؟ ثمینہ نے چیخ کر کہا۔دیکھیں بی بی، مرد ایسے ہی ہوتے ہیں، عورت کی ہر بات کو نہیں سنا جاتا۔ ساجد کے وکیل نے کہا۔نہیں ہونا چاہیے مرد کو ایسا، عورت کو صرف دو وقت کی روٹی اور چار دیواری اور روٹی کے نہیں چاہیے ہوتی، وکیل صاحب۔ ثمینہ بولی۔  مجھے صرف چار دیواری اور روٹی کے دو نوالے نہیں چاہیے، ایک زندہ انسان بھی چاہیے۔ میں ایسے بے جان اور بے حس انسان کے ساتھ زندگی نہیں گزار سکتی، جج صاحب، میں نے سوچ سمجھ کر یہ فیصلہ کیا ہے۔جج صاحب، ثمینہ کا گھر بسانا چاہتے تھے، وہ چاہتے تھے کہ اس کا گھر نیا جڑنے پر بنے، لیکن وہ طے کر چکی تھی۔ جج صاحب، کوئی عورت نہیں چاہتی کہ اس پر طلاق کا دھبہ لگے، کیا یہ میرا حق نہیں کہ میں اپنے لیے کوئی فیصلہ کر سکوں؟ ثمینہ مسلسل اپنا دفاع کر رہی تھی۔کیا اس معاملے کو سلجھانے کا کوئی اور راستہ نہیں ہے؟ اس کیس میں جج صاحب بھی مکمل طور پر انوالو ہو چکے تھے۔دو ہی راستے ہیں، جج صاحب۔ ثمینہ بولی، تو سب نے سوالیہ نظروں سے اسے دیکھا۔کون سے دو راستے؟ ساجد کے وکیل نے پوچھا۔ایک تو یہی جو میں نے اپنایا ہے، اور دوسرا یہ کہ میں خاموشی کی یہ زندگی گزارنے لگوں، اپنے راستے نکال لوں اور مصروف ہو جاؤں۔ بچوں کے ہونے کے بعد جب ذمہ داریوں کے انبار لگ جائیں گے، تو یہ احساس بھی نہ رہے گا کہ میری اپنی بھی کوئی ذات یا خواہشیں تھیں۔ ثمینہ نے سب کو دیکھ کر کہا۔کیا آپ کا یہ قدم دوسرے کے لیے ایک غلط مثال نہیں قائم کر رہا؟ وکیل نے ایک اور کوشش کی۔یہ فیصلہ ایک عبرت کا نشان بھی تو بن سکتا ہے، نا؟ عورت کا کام صرف کھانا پکانا اور بچے پیدا کرنا نہیں ہوتا، وکیل صاحب۔ اس کی اپنی بھی ایک ذات ہوتی ہے، ایک شخصیت ہوتی ہے، اور کسی مرد کے پاس یہ حق نہیں کہ وہ اس کی ذات کو مسل کر اس کی شخصیت کو مسخ کر دے۔ میں ننانوے فیصد عورتوں میں سے نہیں ہوں جو مرد کے بستر کی زینت بن کر اس کے بچے پالنے میں اپنی زندگی گزار دے۔ ثمینہ نے تلی مسکراہٹ کے ساتھ کہا۔کیا آپ ساجد صاحب کو موقع نہیں دیں گی؟ ساجد کے وکیل کے پاس اس کو ڈیفینڈ کرنے کے لیے کوئی پوائنٹ نہیں تھے۔ ساجد سر جھکائے کھڑا تھا۔ خاموش و بے تعلق۔دونوں کے وکیل اب واپس اپنی اپنی نشستوں پر تشریف رکھ چکے تھے اور جج نے ثمینہ کے حق میں فیصلہ دے دیا تھا۔تو ساجد نے خلع کے کاغذات پر دستخط کیے اور عدالت سے باہر نکل گیا۔ ثمینہ کی آنکھوں میں افسوس نہیں، تشکر نمایاں تھا۔وہ بھی اب عدالت سے باہر قدم بڑھا رہی تھی۔ عدالت میں موجود ہر شخص پر گویا ایک سکتہ طاری تھا۔ ایک خاموشی ہر طرف پھیل چکی تھی اور اسی سکوت کے زیر اثر ہر شخص عدالت سے باہر نکل رہا تھا۔  میں وہ ہوں جس کو صرف دو نوالے روٹی اور سر چھپانے کو چھت نہیں چاہیے تھی، میں وہ ہوں جس کی خواہشیں زندگی کی بنیادی ضرورتوں سے ہٹ کر تھیں۔ اگر میں نے اپنے لیے آواز اٹھائی تو کیا غلط کیا؟اگر مجھے ایک روایتی زندگی نہیں گزارنی تھی تو کیا اس میں میرا قصور تھا؟آج جب میں اپنے گھر میں تنہا بیٹھی ہوں تو یہ باتیں سوچ رہی ہوں۔ ہاں، میں غلط تھی، میں نے جذبات میں آ کر غلط فیصلہ لیا تھا۔ میں انتظار کر لیتی، سمجھوتا کر لیتی تو آج میری زندگی مختلف ہوتی۔ انسان کے جذبات میں کیسے فیصلے غلط ہوتے ہیں۔ کیا تھا جو ساجد مجھے وقت نہیں دے رہا تھا؟ میں انتظار کر لیتی، بچے ہو جاتے، ان کے ساتھ وقت گزار لیتی، اپنی محبت کی سمت بدل لیتی تو آج میں تنہا نہ ہوتی۔ ثمینہ نے افسردگی سے تکیہ پر سر رکھ دیا۔
Izzat Ki Baazi,میں ایسے علاقے کی رہنے والی ہوں جہاں کے دیہاتوں میں لڑکیوں کو بدلے میں بیاہنے کی روایت آج بھی عام ہے۔ یہ عورت کی غلامی کی ایک عجیب و غریب رسم ہے، جس نے میری زندگی کو بھی اپنی لپیٹ میں لے لیا۔ بدلے کی اس رسم کے تحت میرے شوہر نے اپنی بہن کو میرے بھائی شیرو کے نکاح میں دے دیا، اور یوں میری نند گوہر میری بھاوج بن گئی۔ چار سال تک میں اور گوہر اپنے اپنے گھروں میں زندگی گزارتے رہے۔ اس دوران میری دو بیٹیاں، رقیہ اور ساجدہ، پیدا ہوئیں۔ ایک دن میرے والد اور میرے جیٹھ قدیر کے درمیان کسی بات پر جھگڑا ہو گیا۔ غصے میں آ کر میرے والد نے قدیر کو برا بھلا کہہ دیا، جس پر قدیر طیش میں آ گیا۔ گھر آ کر اس نے میرے شوہر سے کہانوری، اپنی بیوی کو طلاق دے دو اور بچیوں کو اس سے چھین لو۔میرے شوہر نے جواب دیابڑے بھائی، ہماری بہن گوہر کا کیا ہوگا؟ وہ بھی تو دو بچوں کی ماں ہےقدیر نے کہاہم اسے بھی گھر لے آئیں گے۔یہ بات سن کر میرے شوہر نوری سوچ میں پڑ گیا اور ایک دن کی مہلت مانگی۔ اگلے دن ہم ابھی سو کر ہی اٹھے تھے کہ خبر ملی میرے والد کو میرے جیٹھ قدیر نے قتل کر دیا ہے۔ اصل معاملہ یہ تھا کہ قدیر اپنی بہن گوہر کو لینے گیا تھا، لیکن میرے والد نے بہو کو میکے بھیجنے سے انکار کر دیا۔ گوہر بھی اس جھگڑے میں قربانی کا بکرا نہیں بننا چاہتی تھی اور اپنے بھائی کے ساتھ جانے سے صاف انکار کر دیا۔ قدیر نے بہن کے انکار کو اپنی توہین سمجھا اور پاس پڑی سوٹی سے اسے مارنے لگا۔ جب میرے سسر نے بیچ بچاؤ کرنے کی کوشش کی، تو قدیر نے غصے میں کلہاڑا اٹھایا اور میرے والد پر حملہ کر دیا۔ ایک ہی وار میں وہ وہیں ڈھیر ہو گئے۔یہ خبر پورے دیہات میں جنگل کی آگ کی طرح پھیل گئی۔ کسی نے ہمیں اطلاع دی، تو میں اپنی دونوں بیٹیوں کو لے کر علاقے کے معزز شخص، چوہدری سردار، کے گھر پناہ لینے چلی گئی۔ مجھے معلوم تھا کہ اپنے گھر میں میری زندگی محفوظ نہیں رہی۔ میرے جیٹھ نے جان بچانے کے لیے یہ بیان دیا کہ میرے والد کی نظر اس کی بہن گوہر پر تھی، اس لیے اس نے اسے قتل کر دیا۔ حالانکہ حقیقت یہ تھی کہ وہ اپنی بہن گوہر کو قتل کرنا چاہتا تھا، اور میرے والد بیچ بچاؤ کرتے ہوئے اپنی جان سے ہاتھ دھو بیٹھے۔ قدیر کو گرفتار کر لیا گیا۔ ادھر میرا شوہر نوری، گوہر کو اپنے گھر لے آیا کیونکہ میں پہلے ہی چوہدری سردار کے گھر پناہ لے چکی تھی۔ میرے بھائی نے گوہر کے دونوں بیٹوں کو اپنے پاس رکھ لیا اور انہیں ماں کے ساتھ نہیں جانے دیا۔ حالانکہ دونوں بچے بہت چھوٹے تھے؛ ایک کی عمر دو سال اور دوسرے کی ایک سال تھی۔ ماں کے بغیر ان کا گزارہ ممکن نہ تھا، لیکن بھائی نے بیوی پر رحم نہ کیا اور اسے طلاق دے دی۔ادھر میرے شوہر نے بھی مجھے طلاق دے دی۔ اس کے بعد میرے بھائی علاقے کے معزز شخص کے گھر سے مجھے اپنے گھر لے آئے، جہاں میرے والد کے قتل کا سوگ منایا جا رہا تھا۔ دو سال بعد میرے بھائی نے میرا نکاح سرور خان سے کر دیا اور بدلے میں اس کی بہن زبیدہ سے خود نکاح کر لیا۔ سرور خان ایک دیہاتی آدمی تھا اور ہمارا رشتہ دار بھی تھا۔ میں اس کے ساتھ پانچ سال تک رہی، اس دوران میرے ہاں دو لڑکیاں اور ایک لڑکا پیدا ہوئے، جبکہ زبیدہ بھابھی بھی ان برسوں میں دو بچوں کی ماں بن گئیں۔ میری بھابھی زبیدہ، میرے میکے میں خوش نہیں رہتی تھی، اور ان کے روز جھگڑے ہوتے تھے۔ ان کی غیر مطمئن زندگی نے میری زندگی پر بھی برا اثر ڈالا۔ میری ساس بہت ظالم عورت تھی اور مجھے کھانے پینے تک کے معاملے میں تنگ کرتی تھی، لیکن میں بچوں کی خاطر خاموشی سے سب برداشت کرتی رہی۔ میرے تین بچے سرور سے تھے، جبکہ نورے میرے سابقہ شوہر سے ہونے والی دو لڑکیاں بھی میرے پاس تھیں، جن کا خرچ سرور اٹھاتا تھا۔ یوں وہ اپنے بچوں کے ساتھ میرے سابقہ شوہر کی بچیوں کو بھی پال رہا تھا۔ میں نے حالات سے سمجھوتہ کیا تاکہ میری بچیاں مجھ سے جدا ہو کر دربدر نہ ہو جائیں۔ ادھر میری نند زبیدہ، میرے بھائی کے ساتھ نباہ نہ کر سکی اور ایک دن ناراض ہو کر میکے آ گئی۔ اس نے شوہر کے گھر واپس جانے سے صاف انکار کر دیا۔ میرا بھائی میرے پاس آیا اور کہنے لگا کہ تم یہاں آرام سے رہ رہی ہو، جبکہ میرا گھر اجڑ گیا ہے۔ زبیدہ کو واپس بھیجو، ورنہ تم میرے ساتھ چلو۔ مجھے گھر کے کام کاج، روٹی پانی، سب کی تکلیف ہے۔ ہماری بوڑھی ماں چارپائی پر پڑی ہے اور گھر کے کام نہیں کر سکتی۔میں نے زبیدہ کو سمجھایا کہ بھابھی، تم بھائی کے ساتھ گھر چلی جاؤ۔ دیکھو، وہ تمہیں لینے آیا ہے۔ اگر تم نہیں جاؤ گی تو تنازعہ بڑھ جائے گا، اور میرے پانچ بچے دربدر ہو جائیں گے۔ لیکن میری منت سماجت کے باوجود زبیدہ نہ مانی اور اس نے طلاق کا مطالبہ کر دیا۔ میرا بھائی سخت پریشان ہو گیا اور اس نے میرے شوہر سے کہا کہ میری بہن کو واپس کرو یا اپنی بہن کو میرے حوالے کرو۔ اگر یہ دونوں باتیں ممکن نہیں، تو تیسری صورت یہ ہے کہ مجھے تیس ہزار روپے دو، تاکہ میں تمہاری بہن کو طلاق دے کر کسی اور عورت سے شادی کر سکوں اور اپنا گھر بسا سکوں۔ تیس سال پہلے کے لحاظ سے تیس ہزار بہت بڑی رقم تھی۔ میرے شوہر سرور خان نے اس معاملے میں میرے سابقہ شوہر نور احمد کو بلوایا۔ سرور نے سوچا کہ اگر میں اپنی بیوی واپس کرتا ہوں تو لڑکیاں بھی واپس کرنی ہوں گی، جو نورے کی بیٹیاں ہیں۔ بہتر ہے کہ ان بچیوں کو ان کے سگے باپ کے حوالے کر دوں، بجائے اس کے کہ ان کا ماموں لے جائے۔ یہ اس کے لیے ایک خسارے کا سودا ہوتا۔ نور احمد کے آنے پر سرور نے کہا کہ میری بیوی اپنے بھائی کے گھر واپس جا رہی ہے کیونکہ یہ لوگ میری بہن کو طلاق دے رہے ہیں۔ تمہاری دونوں لڑکیاں بھی وہ اپنے بھائی کے سپرد کر دے گی۔ میں انہیں قانونی طور پر اپنے پاس نہیں روک سکتا۔ لیکن لڑکیوں کا ماموں تمہاری بیٹیوں کے دام کھرے کر لے گا، جبکہ اصل وارث تو تم ہو۔ اب بتاؤ، تمہارا کیا خیال ہے؟ نور احمد نے کہا کہ وہ میری لڑکیاں ہیں اور میں ان کا اصل وارث ہوں۔ میں خود ان کو رکھوں گا، میرا حق ہے اپنی اولاد پر۔ یہ چھوٹی تھیں، تو طلاق کے وقت میں نے رحم کرتے ہوئے انہیں ان کی ماں کے ساتھ رہنے دیا۔ لیکن اب یہ سمجھدار ہو گئی ہیں اور ماں کے بغیر رہ سکتی ہیں۔ تم ان کو ان کے ماموں کے حوالے مت کرنا۔ اور یہ جو برسوں میں نے ان کی پرورش کا خرچ اٹھایا، ان کا کیا؟ وہ میرے گھر کھاتی پیتی رہیں، اس کا حساب کون دے گا؟ مجھے اس کا بھی حق دیا جائے۔ میرا سابقہ اور موجودہ شوہر آپس میں خالہ زاد تھے۔ نورے نے سرور سے کہا کہ اگر تم میرا ساتھ دو اور میں بچیوں کو لینے میں کامیاب ہو جاؤں تو میں ابھی سے ان کا رشتہ رقم کے عوض طے کر دیتا ہوں۔ وہ رقم ہم آدھی آدھی بانٹ لیں گے، اور یوں تمہارا انہیں اپنے پاس رکھنے اور ان کی پرورش کا احسان بھی ادا ہو جائے گا۔سرور نے جواب دیا کہ یہ تجویز مجھے منظور ہے۔ تم بھی ان کے رشتے تلاش کرو، میں بھی دیکھتا ہوں۔ میری بیٹیاں بہت کم عمر تھیں، لیکن ان ظالموں نے رقم کے بدلے ان کے رشتے طے کرنے کی کوششیں شروع کر دیں۔ دیہات میں آج بھی یہ رواج عام ہے کہ اگر لڑکی کے بدلے لڑکی کا رشتہ نہ ملے تو رقم کے بدلے بیٹی کا رشتہ طے کر دیا جاتا ہے۔ سرور نے جلد ہی دونوں لڑکیوں کے لیے رشتے ڈھونڈ لیے اور نورے کو بلا کر کہا کہ ایک شخص لڑکی کے لیے ایک لاکھ روپے دینے کو تیار ہے، اور بچیوں کے رشتے میں پچاس پچاس ہزار مانگ رہے ہیں۔ اب بتاؤ، کیا ارادہ ہے؟ نورے نے کہا کہ مجھے یہ تجویز منظور ہے، لیکن کسی کو کانوں کان خبر نہ ہو، ورنہ لڑکیوں کا ماموں مسئلہ کھڑا کر دے گا۔ میری مانو تو تینوں کا سودا کر لو، پیسہ لے کر نکاح نامے پر دستخط کر دیتے ہیں۔ سالے کو بھی کچھ رقم دو گے تو بہتر رہے گا، ورنہ وہ یہ سب نہیں ہونے دے گا۔یوں سودا طے ہو گیا۔ میرا سابقہ شوہر، میرا بھائی، اور موجودہ شوہر سرور، تینوں نے مل کر ان لوگوں سے بات کی، جنہوں نے رقم کے عوض تینوں کے رشتے قبول کیے تھے۔ معاملہ ایک ہوٹل میں بیٹھ کر طے ہوا، اور وہ لوگ کچھ ایڈوانس رقم لے کر واپس آ گئے۔ اتفاق سے اس ہوٹل میں ایک ممبر اسمبلی بھی اپنے دوست کے ساتھ موجود تھا۔ اس نے ساری باتیں سن لیں اور ہوٹل کے ایک ملازم کے ذریعے مجھے اطلاع بھجوائی کہ تمہارا اور تمہاری بیٹیوں کا سودا ہو چکا ہے۔ تمہارے بھائی کو بھی اس رقم سے تیس ہزار ملیں گے تاکہ وہ کوئی عورت خرید کر اپنے گھر لے آئے۔ لہذا، بی بی تم جلد بچیوں کو لے کر گھر سے نکل جاؤ کیونکہ تمہارا سگا بھائی بھی تیس ہزار کے لالچ میں تمہارے خلاف ہے۔یہ اطلاع ملتے ہی میں نے وہی کیا جو پہلے کیا تھا۔ پانچوں بچوں سمیت اپنے علاقے کے معزز شخص کے گھر پناہ لینے چلی گئی۔ یہ وہی شخص تھا جسے ہم اپنے علاقے کا چوہدری یا سردار کہتے تھے۔ انہوں نے کہا کہ بہن، میں اب تمہیں پناہ نہیں دے سکتا کیونکہ تمہارا دشمن ایک شخص نہیں، بلکہ تمہارا سگا بھائی، سابقہ شوہر، موجودہ شوہر، اور ان کے بھائی، سب ایک ہو گئے ہیں۔ رقم کے لالچ میں یہ سب تمہارے خلاف ہیں۔انہوں نے مزید کہا کہ اگر میں تمہیں پناہ دوں تو کس حیثیت سے دوں؟ تمہیں کسی نہ کسی وارث کے حوالے کرنا ہوگا۔ بہتر یہی ہے کہ تم ڈی سی صاحب کے روبرو پیش ہو جاؤ۔ بس یہی ایک طریقہ تمہارے تحفظ کے لیے باقی رہ گیا ہے۔چوہدری صاحب نے اسی وقت ایک ویگن کرائے پر لی اور مجھے بچوں سمیت بٹھا کر ڈپٹی کمشنر کے دفتر لے گئے۔ وہاں انہوں نے مجھے ڈی سی کے سامنے پیش کیا۔ڈپٹی کمشنر نے مجھے دارالامان بھیج دیا۔ یوں میں اور میری بیٹیاں بکنے سے تو بچ گئیں، لیکن اب ان کا مستقبل کیا ہوگا؟ میں ہر وقت یہی سوچتی رہتی ہوں۔ لعل بی بی نے اپنے دوپٹے سے آنسو پونچھتے ہوئے اپنی بات ختم کی۔ ان دنوں میں بطور منتخب ممبر ضلع کونسل ہر ہفتے دارالامان کا دورہ کیا کرتی تھی۔ ضلع کی سبھی جیلوں، دارالامان اور اداروں میں اس قسم کی مظلوم عورتیں بچوں سمیت مقیم تھیں۔ اس طرح کی کہانیاں، جنہیں میں نے قلمبند کیا ہے، ان کے جیتے جاگتے کرداروں کو میں کبھی نہیں بھول سکتی۔
Haqq Ka Rasta,اس نے دس سال پہلے اپنی پسند سے عاصم سے شادی کی تھی، جس کی پاداش میں اس کے ڈیڈی، ایاز ملک، اس سے ناراض ہو گئے تھے۔ غصے اور انا کے عالم میں انہوں نے اپنی سیکرٹری سے شادی کر لی تھی، جو تقریباً ان کی بیٹی کی عمر کی تھی۔ یہ خبر انیلہ کے دل کو مزید توڑ گئی، اور اس کا اپنے باپ سے تعلق بالکل ختم ہو گیا۔وقت گزرتا گیا، اور اللہ نے انیلہ کو ایک بیٹے کی نعمت عطا کی، جس کا نام اس نے فائق رکھا۔ سالوں تک وہ اپنے والد کی طرف سے بے نیاز رہی۔ لیکن ایک ہفتہ پہلے، عاصم کی ایک خالہ کے سمجھانے پر، کئی سالوں بعد وہ ان سے ملنے گئی۔ وہ نزع کے عالم میں تھے۔ انیلہ کے وہاں پہنچنے کے بعد انہوں نے اسے گلے لگا لیا اور آنکھوں میں آنسو لیے معافی مانگتے رہے۔ وہ کچھ بول نہیں سکتے تھے، کیونکہ وہ فالج کے مریض تھے اور مہینوں سے بستر پر تھے۔ لیکن ان کے ہر انداز اور بہتے آنسو اس بات کے گواہ تھے کہ وہ اپنی بیٹی کو دل سے معاف کر چکے تھے۔انیلہ ابھی اس بات پر خوش بھی نہیں ہو پائی تھی کہ اس کے والد نے اس کے سامنے دم توڑ دیا۔ ان کی ناگہانی موت نے انیلہ کو اندر سے مزید توڑ دیا۔ہفتوں تک باپ کی جدائی کا سوگ منانے کے بعد، وہ دھیرے دھیرے زندگی کی طرف لوٹ رہی تھی کہ شہلا خالہ کی زبانی اسے پتا چلا کہ ایاز صاحب کی بیوہ ان کی ساری پراپرٹی بیچ کر امریکہ شفٹ ہونے کی تیاری کر رہی ہے۔ یہ خبر اس کے لیے کسی دھماکے سے کم نہ تھی۔ وہ فوراً عاصم کے ساتھ ایاز ولا پہنچ گئی۔ ارے آئیے آئیے، آج تو بڑے بڑے لوگ آئے ہیں ہمارے گھر۔ بھئی، خلیق، ان سے ملو۔ یہ ایاز صاحب کی بیٹی اور داماد ہیں۔ اور انو، ان سے ملو، یہ خلیق احمد ہیں، میرے منگیتر۔انیلہ اور عاصم کو لاؤنج میں داخل ہوتے دیکھ کر فضیلت نے بے نیازی سے سامنے بیٹھے شخص کا تعارف کروایا۔فضیلت، مجھے تم سے یا تمہارے ان سوکالڈ رشتوں سے کوئی دلچسپی نہیں۔ یہ کیا سن رہی ہوں میں؟ تم ساری پراپرٹی بیچ کر امریکہ شفٹ ہو رہی ہو؟ تم یہ پراپرٹی بیچنے کا حق کیسے رکھتی ہو؟ اس جائیداد میں میرا بھی حصہ ہے، اور میرے ہوتے ہوئے تم میرے باپ کی محنت سے بنائی گئی جائیداد کو یوں کوڑیوں کے بھاؤ نہیں بیچ سکتی۔انیلہ نے تمام لحاظ بالائے طاق رکھتے ہوئے فضیلت کو دو ٹوک جواب دے دیا۔اوکے فضیلت، میرا خیال ہے مجھے چلنا چاہیے۔ پھر ملاقات ہو گی۔ فطرتاً بزدل سا خلیق، انیلہ کے خطرناک تیور دیکھ کر عجلت میں ایاز ولا سے نکل گیا۔ فضیلت نے استہزائیہ انداز میں کہا اچھا جی، تو کیوں نہیں بیچ سکتی میں یہ پراپرٹی؟ کون روکے گا مجھے؟ تم؟ یعنی ایاز کی نافرمان بیٹی، جسے ایاز کئی سال پہلے اپنی زندگی سے نکال چکے تھے؟ اپنی حد میں رہو بی بی۔ ایاز مرتے ہوئے وصیت کر گئے تھے کہ وہ اپنی ناہنجار اولاد سے بوجہ نافرمانی سخت ناراض ہیں، اس لیے ان کے مرنے کے بعد ان کی ساری جائیداد مجھے، یعنی ان کی بیوہ، کے نام منتقل کر دی جائے۔فضیلت کی آنکھوں میں چھپا تمسخر گویا انیلہ کی جان لے رہا تھا۔ انیلہ غصے سے بولی کیا بکواس کر رہی ہو، غلیظ عورت بھلا کبھی کوئی باپ اپنی بیٹی کو اس کے حق سے محروم کر سکتا ہے؟ رہی بات ناراضی کی، تو اگر مرنے سے کچھ دیر پہلے میں ان سے نہ ملی ہوتی، تو شاید تمہاری بکواس پر یقین کر لیتی۔ مگر اب؟ اب تو مر بھی جاؤ، تم مجھے قائل نہیں کر سکتیں۔انیلہ کے غصے کی شدت دیکھ کر عاصم نے فوراً آگے بڑھ کر اسے روکنے کی کوشش کی۔ ریلیکس انو، اتنا غصہ مت کرو، تمہارا بی پی شوٹ کر جائے گا۔ سنبھالو خود کو، عاصم نے مدبرانہ انداز میں کہا۔فضیلت نے تمسخرانہ انداز میں عاصم کی طرف دیکھ کر کہا خاصے عقل مند لگتے ہو، عاصم۔ سمجھاؤ اسے، اور لے جاؤ یہاں سے۔ اسے یہاں سے پھوٹی کوڑی بھی نہیں ملنے والی۔ اس سے پہلے کہ ہم اسے دھکے دے کر نکالیں، عزت سے اسے یہاں سے لے جاؤ۔یہ کہتے ہوئے فضیلت سیڑھیوں کی طرف بڑھ گئی۔ انیلہ نے غصے سے پلٹ کر کہا تو نکلوائے گی مجھے دھکے دے کر؟ تمہاری اوقات کیا ہے جو یوں اچھل رہی ہو؟ پتا نہیں کس ذہنی کیفیت میں ڈیڈی نے تجھ جیسی غلاظت کو اپنے گھر میں سجا لیا تھا۔ تم اس گھر کی مالکن بن بیٹھی ہو، مگر وقت بتائے گا کہ کون کس کو دھکے دے کر نکالتا ہے۔ انیلہ کسی شیرنی کی طرح ہذیانی انداز میں دھاڑ رہی تھی۔ اگر عالم نے کسی کے اس کا ہاتھ یا تھام رکا ہوتا تو وہ نخوت سے سر جھٹک کر اوپر غائب ہوتی عورت کا حشر بگاڑ کر رکھ دیتی۔ تو انیلہ، جو کرنا ہے کر لو، میں چند ہی دن میں امریکہ شفٹ ہو جاؤں گی اور تم بے بسی سے دیکھتی رہ جاؤ گی۔ ہاہاہاہا قدرے بلند آواز میں کہتی ہوئی فضیلت نے آخر میں قہقہہ لگایا، جس پر انیلہ کے منہ سے مخلصات کا طوفان نکلا۔ عاصم نے اس کو روکنے کی کوشش کی۔ بس کر دو انیلہ، بہت تماشا ہو چکا، چلو اب گھرعاصم نے جنونی انداز میں انیلہ کو ہوش میں لانے کے لیے طمانچہ رسید کیا۔ وہ خاموش ہو کر زمین پر گرتی چلی گئی، اور اس کی سسکیاں لاؤنج میں گونج رہی تھیں۔ فضیلت نے ایاز کی وفات کے بعد تمام وفادار نوکروں کو نکال کر نئے ملازمین رکھ لیے تھے۔ گھر میں کام کرتے نوکروں نے حیرت سے سسکیاں بھرتی ہوئی لڑکی کو دیکھا۔ ہمیں ڈیڈی کی جائیداد سے کچھ بھی نہیں چاہیے۔ پلیز، تم حوصلہ کرو اور چلو عاصم نے سامنے رکھی شیشے کی میز سے جگ اٹھا کر پانی گلاس میں ڈالا اور نرم مگر متکلم لہجے میں کہا۔ نہیں ڈیڈی کی جائیداد نہیں چاہیے، مگر میں اپنے باپ کی خون پسینے کی کمائی اس گھٹیا عورت کو ہڑپ نہیں کرنے دوں گی۔ نہیں نہیں گلوگیر لہجے میں اپنی بات دہراتے ہوئے، انیلہ اٹھ کر اس گھر سے نکلتی چلی گئی۔ افسردگی سے سر جھٹک کر عاصم سرعت سے اس کے پیچھے بھاگ گیا۔ سلام بی بی، کیسی ہیں آپ؟ ٹھہرئیے، مجھے آپ کو کچھ بتانا ہے۔ وہ بار بار نم ہوتی آنکھوں کو انگلی کی پوروں سے خشک کرتی ایاز ولا سے نکل کر تیزی سے عاصم کی سفید مہران کی طرف بڑھ رہی تھی کہ حفیظ تقریباً بھاگتے ہوئے اس کی طرف آیا۔ حفیظ یہاں کا پرانا خانساماں تھا۔حفیظ، تم یہاں کیسے؟ فضیلت نے تو سب پرانے ملازمین نکال دیے تھے، ناں؟ بتاؤ، کیا بتانا چاہتے ہو؟انیلہ نے حیرانی سے پوچھا۔ پیچھے آتا عاصم بھی حفیظ کی جانب متوجہ ہوگیا۔جی بی بی، نکال تو مجھے بھی دیا تھا، لیکن میں نے چوکیدار سے دوستی کرلی تھی۔ روز یہاں آپ کا انتظار کرتا تھا تاکہ آپ کو یہ بتا سکوں کہ ایاز صاحب نے مرنے سے ایک سال پہلے ساری جائیداد آپ کے نام کردی تھی۔ آپ جلد سے جلد کمال صاحب سے رابطہ کریں۔حفیظ نے وضاحت کرتے ہوئے امید کی ایک نئی کرن انیلہ کو تھمائی۔تمہارا بہت شکریہ، حفیظ۔ تم نے واقعی وفاداری کی ایک زندہ مثال قائم کی ہے۔ اللہ تمہیں اس کا اجر دے گا۔متشکر لہجے میں کہتی انیلہ کی آنکھیں دوبارہ نم ہوگئیں۔شرمندہ نہ کریں بی بی۔ یہ تو میرا فرض تھا۔ آپ کا نمک کھایا ہے، حق تو ادا کرنا ہی تھا۔حفیظ کے انداز میں خلوص تھا۔ انیلہ مسکراتی ہوئی آگے بڑھ گئی۔کچھ دن بعد، انیلہ نے حقِ وراثت کا کیس دائر کردیا۔ فضیلت انیلہ کی اس جرات پر حیرت زدہ رہ گئی۔ وہ تو اپنے تئیں چند دنوں میں تمام معاملات نمٹا کر، بزنس اور جائیداد اونے پونے داموں بیچ کر، امریکہ جانے کی تیاری میں تھی۔ لیکن وقت اور حالات نے ایسا پلٹا کھایا کہ ایک مڈل کلاس شخص سے شادی کرکے سفید پوشی کی زندگی گزارنے والی انیلہ اب اس کی چالاکی سے ہتھیائی گئی جائیداد کی حصے دار بن چکی تھی۔  ان کا مقدمہ بہت کمزور تھا۔ ان کے وکیل نے زیادہ امید نہیں دلائی تھی، کیونکہ فضیلت نے ایک نامور اور مہنگے وکیل کی خدمات حاصل کی تھیں، اور سب سے اہم بات یہ کہ اس کے پاس ایاز ملک کی دستخط شدہ وصیت بھی موجود تھی۔ مگر انیلہ کو ان دنوں ایک ہی جنون تھا کہ وہ اپنے باپ کی جائیداد کسی کی لالچ کی نذر نہیں ہونے دے گی۔ اسی نیت سے اس نے مقدمہ دائر کیا تھا۔ان کے وکیل کسی نہ کسی طرح اسٹے آرڈر لینے میں کامیاب ہو گئے تھے۔ انیلہ، کمال یزدانی کا انتظار کر رہی تھی، جو ان کے خاندانی وکیل تھے۔ وہ ایک سال پہلے وکالت کو خیر باد کہہ کر اپنے بیٹے کے پاس لندن شفٹ ہو گئے تھے۔ انیلہ نے ان کے آفس سے ان کا رابطہ نمبر لے کر انہیں کال کی، تو پتا چلا کہ وہ کومہ میں ہیں۔ یہ اطلاع سن کر اس کا حوصلہ ایک جھٹکے میں زیرِ صفر پہنچ گیا تھا۔ ان دنوں اس کی حالت کسی دیوانے سے کم نہ تھی۔ یوں لگتا تھا جیسے اس کی زندگی اور ہنسی سب کچھ اس کیس میں الجھ کر رہ گئی ہے۔ آج اس مقدمے کی پہلی پیشی تھی۔ فضیلت کے وکیل نے وہ وصیت عدالت میں پیش کی تھی جس کے مطابق ایاز صاحب اپنی ساری جائیداد اپنی بیوی فضیلت کے نام کر چکے تھے۔ انیلہ کے وکیل نے اس وصیت کی صداقت پر سوال اٹھایا تھا۔ عدالت نے وصیت کی تصدیق کروانے کے لیے اگلی تاریخ دی۔ انیلہ کا دل خود ڈانواں ڈول تھا، کیونکہ اس کے پاس اپنے دعوے کے حق میں کوئی مضبوط ثبوت نہ تھا، اور جھوٹ اس کے خلاف مضبوط دیوار بن کر کھڑا تھا۔ وہ کسی بھی صورت یہ کیس ہارنا نہیں چاہتی تھی۔ ایک عام سا دن ڈھل رہا تھا۔ اوس میں بھیگی شام نے تاریکی کی چادر اوڑھ لی تھی، جب عاصم گھر میں داخل ہوا۔ اور میرے شہزادے، یہاں اداس بیٹھے کیوں ہو؟ عاصم نے صوفے پر بیٹھے نو سالہ فائق کے بالوں کو بکھیرتے ہوئے پوچھا۔ہوم ورک کر رہا تھا بابا، ابھی فارغ ہوا ہوں۔ فائق نے نظر چرا کر قدرے اداس لہجے میں جواب دیا۔یہ تمہارا منہ کیوں اترا ہوا ہے، اور تمہاری والدہ کہاں ہیں؟ نظر نہیں آ رہیں؟ عاصم نے گہری نظروں سے اس کے اداس چہرے کو دیکھتے ہوئے انیلہ کے بارے میں پوچھا۔آپ کو تو بہتر ہوگا کہ وہ نظر نہ آئیں۔ ان دنوں ان کا موڈ بہت خراب ہے۔ آج دو بار مجھے ڈانٹ کر کمرے سے بھگا چکی ہیں۔ آپ وہاں گئے تو جھگڑے کا خدشہ ہے۔ فائق نے خبردار کرتے ہوئے کہا۔ عاصم ہنس دیا۔واہ، میرا بیٹا تو بہت سمجھدار ہو گیا ہے۔ اچھا، میں فریش ہو آتا ہوں، پھر مل کر کھانا کھاتے ہیں۔ عاصم نے فائق کے ماتھے پر بوسہ دیا اور اٹھ کھڑا ہوا۔بابا، مت جائیں۔ میں نے کہا ناں، وہ بہت غصے میں ہیں۔ مجھے آپ دونوں کے جھگڑے سے ڈر لگتا ہے۔ فائق نے اس کا ہاتھ پکڑ کر روکنا چاہا۔اتنا کیوں ڈر رہے ہو، فائق؟ کوئی جھگڑا نہیں ہوگا، وعدہ کرتا ہوں۔ عاصم نے نرمی سے کہا اور اپنے کمرے کی طرف بڑھ گیا۔کمرہ اندھیرے میں ڈوبا ہوا تھا۔ اس نے لائٹ جلائی تو دیکھا کہ انیلہ بیڈ پر سر تھامے بیٹھی تھی اور اس نے ناگواری سے اسے دیکھا۔ عاصم بغیر کچھ کہے وارڈروب سے کپڑے نکال کر باتھ روم میں چلا گیا۔فریش ہو کر وہ سیدھا کچن میں گیا، جو اس قدر صاف تھا جیسے آج وہاں کسی نے جھانکا بھی نہ ہو۔ یہ دیکھ کر اس کے غصے کی شدت بڑھ گئی۔ فائق صوفے کی بیک سے ٹیک لگائے بیٹھا تھا۔ جانے وہ کب سے بھوکا تھا۔جلدی تیار ہو جاؤ۔ آج ہم سمندر کی سیر کریں گے اور پھر اچھا سا ڈنر کریں گے۔ عاصم نے اپنے غصے پر قابو پاتے ہوئے مسکراتے لہجے میں کہا اور فائق کو اس کے کمرے کی طرف دھکیل دیا۔  بابا، میں ماما کو بھی بلالوں؟ انہوں نے بھی صبح سے کچھ نہیں کھایا۔ فائق اجازت لیتے ہوئے اپنے اندر ہمت جمع کر رہا تھا کہ عاصم بول اٹھا۔نہیں میری جان، ماما ابھی اداس ہیں، ناں؟ وہ تمہیں ڈانٹ دیں گی، اس لیے انہیں رہنے دو۔ ہم ان کے لیے کھانا پیک کروا کے لے آئیں گے، ٹھیک ہے؟ عاصم کی بات سن کر فائق نے سر تسلیم خم کیا اور اپنے کمرے کی طرف چل دیا۔ جبکہ عاصم کا ذہن پراگندہ سوچوں کی آماجگاہ بن گیا۔ریسٹورینٹ میں کھانا کھانے کے بعد فائق چہکنے لگا تھا۔ گھر پہنچتے ہی عاصم نے پیک شدہ کھانے کا بیگ اٹھایا اور انیلہ کے پاس لے آیا۔ تم آخر میرا پیچھا چھوڑ کیوں نہیں دیتے؟ میں کوئی نوکر نہیں ہوں کہ تمہیں پکا پکا کے کھلاتی رہوں۔ دفع ہو جاؤ یہاں سے، اور بند کر دو یہ لائٹ۔ مجھے روشنی نہیں چاہیے۔ گھٹنوں میں سر دیے، وہ دھاڑتے ہوئے بولی۔فائق اس کی بات سن کر کانپ گیا۔ عاصم کے قدم وہیں تھم گئے۔ماما، ہم تو آپ کے لیے کھانا لائے تھے۔ آپ کچھ کھا لیں، آپ صبح سے بھوکی ہیں۔ فائق نے ہچکچاتے ہوئے کھانے کا بیگ بیڈ پر رکھا۔ عاصم بھی آہستہ قدم اٹھاتا ہوا کمرے کی دہلیز پر آ کھڑا ہوا۔انیلہ نے گھٹنوں سے سر اٹھایا اور غصے سے پہلے فائق اور پھر عاصم کو گھورا۔تم لوگ یہ دکھانا چاہتے ہو کہ میں بہت بری ہوں؟ کہ میں تم لوگوں کے لیے کھانا نہیں بنا سکتی؟ یہی ثابت کرنا چاہتے ہو، ناں؟ میں بری ہوں، میں اچھی ہو بھی کیسے سکتی ہوں؟ میں اپنے باپ کی محنت سے بنائی گئی جائیداد اور وہ گھر جہاں میرا بچپن گزرا، وہ نہیں بچا پا رہی۔ ہاں، میں بری بیٹی ہوں۔ اور جو بری بیٹی ہو، وہ اچھی ماں اور بیوی کیسے ہو سکتی ہے؟وہ ہذیانی انداز میں چیخ رہی تھی۔ مسلسل ذہنی دباؤ نے اس کے اعصاب کو مفلوج کر دیا تھا۔ فائق ڈر کے اپنے کمرے کی طرف بھاگ گیا۔کیوں اپنی فرسٹریشن ایک معصوم بچے پر نکال رہی ہو؟ یہ کیوں نہیں کہتی کہ تم مجھ جیسے مڈل کلاس شخص کے ساتھ آسائشوں سے محروم زندگی گزارنے سے تھک گئی ہو؟ اسی لیے اب باپ کی جائیداد کے لیے یوں مری جا رہی ہو کہ اپنی ناکامیوں کا غصہ ایک بچے پر نکال رہی ہو۔عاصم نے اشتعال آمیز لہجے میں کہا اور کمرے سے نکل گیا۔ انیلہ حیرت سے اسے دیکھتی رہ گئی۔عاصم بھی اسے نہیں سمجھ سکتا تھا۔ انیلہ نے اپنے والد کو کھو دیا تھا، اور اب وہ اپنے والدین کی یادوں سے بھرے اس گھر کو بھی کھونا نہیں چاہتی تھی، جہاں اس کا بچپن گزرا تھا۔ وہ اپنے والد کی کمائی ہوئی ایک ایک چیز کو بچانا چاہتی تھی کیونکہ ان چیزوں میں اس کے والد کا خون پسینہ شامل تھا۔ یہ بے چینی اور درد اس کی روح پر بوجھ بنے ہوئے تھے۔ عاصم کی باتوں نے اس کے دل کو مزید چیر دیا۔ اسے لگا کہ امید کے سب جگنو اس کی دسترس سے پرواز کر گئے ہیں۔ دل کی گہرائیوں میں اترے درد نے اسے زار و قطار رونے پر مجبور کر دیا۔رات آنکھوں میں کٹ گئی۔ فجر کی اذان گونجی تو وہ سرعت سے اٹھ کر وضو کرنے لگی۔ نماز پڑھتے ہوئے اس نے روتے ہوئے سکون کی دعا مانگی۔ کچھ سکون محسوس ہوا تو وہ بالکونی میں آ گئی۔باہر اداسی کی چادر اوڑھے خاموشی کا راج تھا۔ اس کی نظر سنسان سڑک پر دور سے آتی ایک بچی پر پڑی۔ سرخ میلے فراک میں ملبوس وہ بچی گلابی گڑیا جیسی لگ رہی تھی۔ کاندھے پر کوڑے سے بھری میلی بوری اٹھائے وہ ننھی سی جان تھکن سے چور تھی۔ زرد دوپٹے کے ہالے میں اس کی سپید رنگت پیلی پڑ رہی تھی۔وہ بچی اس کے گھر کی پچھلی گلی میں آ کر بیٹھ گئی۔ بچی نے آسمان پر ٹمٹماتے ستاروں کو دیکھتے ہوئے سرگوشی کی۔اللہ تعالی، یہ گھر کتنا پیارا ہے۔ یہ لوگ کتنے امیر ہوں گے۔ کینسر جیسی بیماری تو امیروں کو لگتی ہے، ناں؟ میری اماں کو کیوں لگ گئی؟ وہ تو میری طرح کوڑا چنتی ہیں۔ ہم کیسے کرائیں یہ مہنگا علاج؟اس ننھی سی شازیہ کی معصوم باتیں سن کر انیلہ کی آنکھیں بھر آئیں۔ بچی اپنی میلی بوری میں سے گلے سڑے پھل نکال رہی تھی اور انیلہ یہ منظر بے بسی سے دیکھ رہی تھی۔  ڈاکٹر نے کہا ہے کہ امی کو روز ایک ہزار کا ٹیکہ لگے گا، مگر یہ نہیں بتایا کہ لگوائے گا کون۔ ابا تو نشے کی نذر ہو کر مر گیا، اور ایک ہزار۔ اللہ تعالیٰ، ایک ہزار تو اتنے زیادہ پیسے ہیں کہ میں نے کبھی اکٹھے دیکھے بھی نہیں۔ اب امی کو ٹیکہ کیسے لگواؤں یہ آپ سوچ کر بتائیے۔ہوا کے دوش پر اڑتی یہ سرگوشی انیلہ کے لیے نئی آگاهی کے دروازے کھول رہی تھی۔ وہ جس خود ساختہ دکھ کا ماتم کرتے ہوئے خود فراموشی کی کیفیت میں گم تھی، اس بچی کا دکھ تو اس کے ہر گمان سے بہت زیادہ تھا۔ حیرت سے وہ دیکھتی رہی، ننھی بچی ادھ کھایا کیلا غریبانہ خوشی سے کھا رہی تھی اور اپنے اللہ سے بات کرکے جیسے مطمئن ہو گئی تھی۔انیلہ بالکونی سے فیصلہ کن انداز میں ہٹی اور جلدی سے اپنے پرس سے ہزار روپے کا نوٹ نکالا۔ اسے حقیقتاً ایسا لگا کہ شاید یہ نوٹ اس کے لیے کسی اور کی زندگی بدل دے گا۔ وہ جلدی سے نوٹ بالکونی سے نیچے پھینک کر اپنی جگہ واپس جا کر بیٹھ گئی۔ نوٹ شازیہ کی بھری ہوئی چیزوں کے تھیلے پر گرا۔ شازیہ نے حیرت سے آنکھیں مل کر دیکھا اور پھر اِدھر اُدھر کسی ذی روح کو ڈھونڈنے لگی۔ لیکن جب کوئی نظر نہ آیا، تو وہ اپنی جگہ بیٹھ گئی۔اللہ تعالی، امی کہتی تھیں کہ آپ کبھی نہ کبھی ہماری ضرور سنتے ہیں۔ مگر آج آپ نے واقعی میری سن لی، مجھے اندازہ نہیں تھا۔ شکریہ اللہ جی، آج میں ڈاکٹر بی بی کو گھر لے جاؤں گی، شکریہ۔شازیہ نے جلدی سے باقی گلے سڑے پھل تھیلے میں رکھے اور خوشی سے بھری قدموں کے ساتھ وہاں سے چل دی۔اس کے لہجے کی خوشی اور اطمینان جیسے انیلہ کو اندر تک سکون دے گئی۔ وہ سوچتی رہی کہ کس طرح وہ اپنے خود ساختہ دکھوں میں گم ہو کر ان چھوٹے چھوٹے معجزوں کو نظرانداز کر رہی تھی۔ اسی دن، انیلہ نے کافی عرصے بعد گھر میں کھانا بنایا، کام والی کے ساتھ صفائی کروائی، اور خود کو تروتازہ کیا۔اب وہ عاصم اور فائق کا انتظار کر رہی تھی۔چل بھئی، میرا شیر، جلدی سے منہ ہاتھ دھو لے، پھر میں تیرے لیے لنچ لاتا ہوں۔ کیا کھائے گا آج میرا بیٹا۔ عاصم فائق کا بیگ تھامے، لاؤنج میں داخل ہوا۔لزانیہ کھاؤں گا آج۔ ریسٹورینٹ والے ماما جیسا مزیدار لزانیہ تو نہیں بناتے، پھر بھی ٹھیک ہوتا ہے۔ فائق کے بجھے لہجے نے کچن میں سب سنتی انیلہ کو دکھ دیا۔کوئی ضرورت نہیں آج باہر سے کھانا لانے کی۔ میں نے کھانا بنا لیا ہے۔ جلدی سے فریش ہو جاؤ، میں کھانا لگاتی ہوں۔کچن سے نکلتے ہوئے انیلہ نے دونوں کو حیرت میں ڈال دیا۔ ماما، آپ کو کیسے پتا چلا کہ آج میرا لزانیہ کھانے کا موڈ ہے۔ فائق نے خوشی سے کھاتے ہوئے پوچھا۔عاصم کی پلیٹ میں بریانی سرو کرتے ہوئے انیلہ کے ہاتھ کانپنے لگے۔ عاصم نے اس کا مرجھایا ہوا چہرہ دیکھا۔مجھے نہیں پتا تھا، فائق۔ بس تمہارا فیورٹ تھا، اس لیے بنایا۔ ورنہ میں تو اپنے جنون میں سب کچھ بھول گئی تھی۔معاف کرنا، میرے بیٹے۔انیلہ کی آنکھوں سے آنسو بہہ نکلے، اور اس بار اس نے انہیں روکنے کی کوئی کوشش نہیں کی۔ریلیکس انیلہ۔ یہ تمہاری غلطی نہیں۔ حالات نے ہی عجیب رخ بدل دیا ہے۔ لیکن اب ہم حالات کا سامنا کریں گے، اور دیکھنا سب ٹھیک ہو جائے گا۔ عاصم نے نرمی سے کہا۔ماما، میں نے آپ کو اداس کر دیا، ناں؟ چلیں، میں آپ کو اپنے ہاتھ سے کھانا کھلاتا ہوں۔فائق نے اپنی جگہ سے اٹھ کر انیلہ کی پلیٹ میں بریانی منتقل کی اور اصرار کے ساتھ اسے کھلانے لگا۔ انیلہ سوچتی رہی کہ اس کا معصوم بیٹا اس کی ذرا سی توجہ پر کیسے کھل اٹھا تھا۔اسی وقت انیلہ کا موبائل بجا۔ فون سن کر وہ چند لمحوں کے لیے گم صم ہو گئی۔کیا ہوا انیلہ خیریت تو ہے؟ کس کا فون تھا؟ عاصم نے فکرمندی سے پوچھا۔شمال انکل کے بیٹے فرحان کی کال تھی۔ کمال انکل کو ہوش آ گیا ہے۔ تم نے سنا، عاصم؟ وہ کومے سے باہر آ گئے ہیں۔ اللہ نے معجزہ کر دیا۔ اب ہم یہ کیس نہیں ہاریں گے۔خوشی سے کھنکتی آواز کے ساتھ انیلہ جلدی سے وضو کرنے چلی گئی۔ چند ہی لمحوں میں وہ رب کے حضور سجدہ شکر ادا کر رہی تھی۔  دوسرے دن انیلہ اس بچی کا پیچھا کرتی اس چھٹی تک جا پہنچی جہاں کسمپرسی کے عالم میں خستہ حال چار پائی پر پڑی عورت حقیقت میں موت سے زندگی کی جنگ لڑ رہی تھی  انیلہ کو اس کی حالت دیکھ کر شدید دکھ ہوا، اور اس نے دل میں اس کی مدد کرنے کا پختہ ارادہ کر لیا۔ اب یہ اس کا معمول بن گیا تھا کہ وہ گاہے بگاہے پھل، دوائیں اور موسم کے مطابق کپڑے لے کر وہاں جاتی تھی۔ اس کی ان عنایات پر بختاں کی تشکر سے بھیگی ہوئی آنکھیں گویا انیلہ کے دل سے تمام غم چرا لیتیں۔ واقعی، رب کی بے کس مخلوق کی مدد کرنے پر ایسے معجزے بھی ہو جاتے ہیں جن کی انسان کبھی امید نہیں رکھتا۔انیلہ نے دوسرا قدم یہ اٹھایا کہ فیس بک پر ایک کمپین شروع کی۔ اس نے مخیر حضرات کو بختاں اور شازیہ کی جھگی تک پہنچانے کا تہیہ کر لیا۔ اس کے لاشعور میں کی گئی نیکی کے انعام کے طور پر اللہ نے ان کی واحد امید، کمال یزدانی، کو اندھیروں کی دنیا سے نکال کر ہوش و خرد بخشا۔ اللہ اس کی دانستہ کی گئی نیکی کو مزید رنگ دینے والا تھا، اور یہ سوچ کر انیلہ کا دل خوشی سے سرشار ہو جاتا۔وہ یہ سوچ کر پرجوش تھی کہ کمال انکل کے پاکستان آتے ہی وہ ان سے اصل کاغذات حاصل کرکے عدالت میں جمع کرائے گی اور کیس کا رخ اپنی طرف موڑ لے گی۔ لیکن وہ اس حقیقت سے بے خبر تھی کہ زندگی ابھی اس کے لیے مزید حیرتوں اور سرپرائزز کا سامنا لے کر کھڑی ہے۔  وہ ایک عام سا دن تھا جب ڈور بیل بجنے پر انیلہ نے دروازہ کھولا، اور سامنے کھڑی شخصیت کو دیکھ کر حیران رہ گئی۔ اس کے سامنے لیاز ولا کی کیئرٹیکر فیروزاں بی کھڑی تھیں۔ وہی فیروزاں بی جن کی گود میں انیلہ نے اپنا بچپن گزارا تھا۔ انیلہ کافی دیر ان کے گلے لگ کر روتی رہی، پھر انہیں لے کر اندر آ گئی۔بیٹی، بڑی مشکل سے تمہارا گھر ملا۔ اللہ بھلا کرے حفیظ کا، جس نے مجھے تمہارا ایڈریس دیا۔ تم تو جانتی ہو، اس مکار عورت نے سب نوکروں کو نکال دیا تھا، فیروزاں بی نے ٹھنڈی آہ بھرتے ہوئے کہا اور ڈرنک کا گلاس تھام لیا۔میری فیروزاں بی، وہ عورت مکار ہے اور اسے وفاداری کی سزا آپ سب کو دی، مگر دیکھنا، وہ کچھ بھی حاصل نہیں کر پائے گی، انیلہ نے عزم سے کہا۔ایسی عورت کو کچھ ملنا بھی نہیں چاہیے۔ جس طرح اس نے ایاز صاحب کو بیماری کے عالم میں دوا دینے کے بجائے کمرے میں بند کر دیا تھا، وہی ان کے فالج کی بھی ذمہ دار تھی۔ میں نے تو یہ تک سنا تھا کہ وہ انہیں سلو پوائزن دے رہی تھی، فیروزاں بی کے لہجے میں غم اور نفرت جھلک رہی تھی۔یہ آپ سے کس نے کہا؟ پاپا کو تو ہارٹ اٹیک ہوا تھا، پھر یہ کیسے ممکن ہے کہ انہیں زہر دیا جاتا رہا ہو اور کسی کو خبر بھی نہ ہوئی؟ انیلہ نے حیرت سے پوچھا۔بیٹی، یہ حقیقت ہے۔ میں نے خود اسے فون پر کسی سے یہ بات کرتے سنا تھا۔ میں نے اعتراض بھی کیا، مگر اس نے مجھے نوکری سے نکال دیا۔ غریب کی بات کون سنتا ہے؟ میں بھی خاموش ہوگئی، فیروزاں بی نے آنکھوں میں نمی لیے کہا، اور انیلہ گہرے صدمے میں چلی گئی۔فیروزاں بی، انسان کتنا عجیب ہے۔ دولت اور جائیداد کے پیچھے انسانوں سے زندگیاں چھین لیتا ہے، حالانکہ یہ سب کچھ فانی ہے اور قبر میں ساتھ نہیں جاتا۔ پھر بھی یہ سب کچھ انسان کی انسانیت سے زیادہ قیمتی بن جاتا ہے، انیلہ کے لہجے میں دکھ اور کرب تھا۔ فیروزاں بی کافی دیر تک اسے تسلی دیتی رہیں، لیکن باپ کی وفات کا زخم پھر سے ہرا ہو گیا تھا۔ دو دن کے اندر کمال یزدانی اصل کاغذات لے کر پہنچ گئے تھے۔ ان کاغذات کے مطابق، ایاز ملک کی ساری جائیداد انیلہ اور عاصم کے نام تھی۔ حقیقت یہ تھی کہ ایاز صاحب نے بہت پہلے اپنی جائیداد اپنی بیٹی کے نام کر دی تھی اور کمال یزدانی کو اس کی حفاظت کی ذمہ داری سونپی تھی۔ کمال یزدانی کئی سال انیلہ کو تلاش کرتے رہے، پھر لندن چلے گئے، جہاں ایک حادثے کے بعد کومے میں چلے گئے۔ وقت نے انہیں یہ امانت حق دار تک پہنچانے کا موقع دیا، اور وہ اپنی حالت کی پروا کیے بغیر پاکستان پہنچ گئے۔آج انیلہ نے اپنا کیس جیت لیا تھا اور سرخرو ہو چکی تھی۔ عدالت میں فضیلت پر ایاز صاحب کے قتل کا جرم ثابت ہو گیا، اور اسے عمر قید کی سزا سنائی گئی۔ انیلہ کو وہ سب کچھ مل گیا جس کی وہ چاہت رکھتی تھی، مگر اب اس کی خواہشات رب کی مرضی سے ہم آہنگ ہو چکی تھیں۔چند ہی ماہ میں، ایاز ولا کے باہر دارالسکون کا بورڈ لگ چکا تھا، جو بے گھر لوگوں کے لیے پناہ گاہ بن چکا تھا۔ ایاز صاحب کا کاروبار ان کے قابل بھروسہ منیجر آفاق صاحب دیکھ رہے تھے، اور اس کاروبار سے دارالسکون، ایک این جی او، اور ایک اسکول چلایا جا رہا تھا، جس کی نگرانی انیلہ اور عاصم خود کرتے تھے۔ اللہ نے ان پر اپنی رحمتوں کے دروازے کھول دیے تھے۔ ان کی آمدنی میں اس قدر اضافہ ہوا کہ وہ ایک اسپتال تعمیر کروا رہے تھے۔انیلہ نے جب سے زندگی کے راز کو پا لیا تھا، سکون اور اطمینان اس کی میراث بن چکے تھے۔ بے شک، انسان جو عمل کرتا ہے، وہی اسے پلٹ کر ملتا ہے، خواہ وہ دھوکہ ہو یا خیر۔
Taqdeer ka Safar,ایک پہلوان  مردِ شاہ زور کا قصہ بیان کرتے ہیں کہ گردش زمانہ سے سخت پریشان ہو گیا تھا۔ خرچ زیادہ اور آمدنی کم تھی۔ مفلسی اور تلاشی کے ہاتھوں عاجز ہو کر باپ کے پاس گیا اور شکایت زمانہ کرتے ہوئے اس سے سفر پر جانے کی اجازت چاہی، تا کہ اپنی قوت بازو سے کام لے کر گوہر مقصود حاصل کر سکے۔ یعنی اپنی تنگ دستی کو آسودہ حالی میں بدل سکے۔ باپ نے کہا کہ اے بیٹے  یہ فضول خیال سر سے نکال دے اور سلامتی کے لیے قناعت کر کے گھر میں بیٹھ ۔ کیوں کہ داناؤں کا قول ہے کہ دولت کوشش سے نہیں ملتی۔ بیٹے نے کہا ابا جان  سفر کے بہت سے فائدے ہیں۔ مثلاً تفریح طبع، مختلف ملکوں کی سیر ، عجیب و غریب چیزوں کا دیکھنا اور سننا، مرتبہ اور ادب کا حاصل کرنا، منافع کمانے اور دولت میں اضافہ کرنے کے ذرائع میسر آنا، دوستوں کی ملاقات، قسم قسم کے لوگوں سے واقفیت اور زمانے کے نشیب و فراز کا تجربہ وغیرہ۔ باپ نے کہا کہ جان پدر سفر کے فوائد جیسا کہ تو نے بیان کیے ، بے شمار ہیں لیکن یہ صرف پانچ قسم کے لوگ ہی یقینی طور پر حاصل کر سکتے ہیں۔ اول وہ سود اگر جس کو خدا نے دولت، حشمت، غلام کنیزیں اور مستعد خدام دے رکھے ہیں۔ ہر روز ایک نئے شہر میں جاتا ہے اور ہر رات ایک نئی جگہ مقیم ہوتا ہے اور ہر وقت دنیا کی نعمتوں سے لطف اندوز ہوتا ہے۔ دوسرا وہ عالم کہ اپنے کلام شیریں، قوت فصاحت اور مایہ بلاغت کے ساتھ جہاں کہیں جاتا ہے۔ لوگ اس کی خدمت میں حاضر ہوتے اور تعظیم کرتے ہیں۔ تیسرا وہ خوب رو کہ صاحب دل لوگ اس سے ملنے کی خواہش کریں۔ بزرگوں نے کہا ہے کہ تھوڑا سا حسن و جمال بہت سے زر و مال سے بہتر ہے اور کہتے ہیں کہ خوب صورت چہرہ زخمی دلوں کا مرہم ہے اور بند دروازوں کی کنجی ہے۔ بلا شبہ اس کی صحبت کو لوگ سب جگہ غنیمت سمجھتے ہیں۔ چو تھا وہ خوش آواز کہ اپنے داؤدی گلے سے بہتے پانی کو روک دیتا ہے اور پرندوں کو اڑنے سے باز رکھتا ہے۔ اپنی اس خداداد فضیلت سے وہ مشتاقوں کے دل شکار کرتا ہے اور باشعور لوگ اس کی صحبت میں بیٹھنے کی خواہش کرتے ہیں اور ہر طرح سے اس کی خدمت بجالاتے ہیں۔ پانچواں وہ صاحب ہنر جو اپنی قوت بازو سے روزی حاصل کرتا ہے۔ اور روٹی کے ایک لقمہ کے لیے اپنی عزت و آبرو کا سودا نہیں کرتا۔ اے بیٹے  یہ صفات جو میں نے بیان کیں، سفر میں دل جمعی اور حسن گزران کا باعث بنتی ہیں، جو شخص ان صفات سے محروم ہے وہ محض خوش فہمی میں مبتلا ہو کر سفر کرتا ہے اور کوئی دوسرا اس کا نام و نشان بھی نہیں سنتا ہے۔ بیٹے نے کہا کہ ابا جان میں داناؤں کے قول کی مخالفت کیسے کروں جو کہہ گئے ہیں کہ رزق اگرچہ قسمت میں لکھا ہوتا ہے لیکن اس کے حاصل کرنے کے لیے تگ و دو ضروری ہے اور مصیبت بھی اگر چہ قسمت میں لکھی ہوتی ہے، لیکن اس کو جان بوجھ کر دعوت دینے سے پر ہیز کرنا واجب ہے۔ میری کیفیت یہ ہے کہ مست ہاتھی پر حملہ کر سکتا ہوں اور غضب ناک شیر سے پنجہ آزمائی کر سکتا ہوں۔ پس اے پدر بزرگوار بہتر یہی ہے کہ میں سفر کروں کیونکہ مفلسی کے مصائب جھیلنا میری طاقت سے باہر ہے۔ یہ کہہ کر باپ سے دعا کی درخواست کی اور چل پڑا۔ چلتے چلتے ایک تندو تیز دریا کے کنارے پر پہنچا وہاں دیکھا کہ کچھ آدمی سامانِ سفر باندھے ایک کشتی پر بیٹھے ہیں۔ ملاح نے ان سے دریا عبور کرانے کی اجرت پہلے ہی لے لی تھی۔ اس نوجوان کے پہلے پیسہ تو تھا نہیں ملاح کی خوشامد کرنے لگا کہ وہ اسے بغیر اُجرت لیے کشتی میں بٹھا لے۔ ملاح نے اس کی خوشامد کا جواب خندہ استہزاء سے دیا اور کہا کہ روپے کے بغیر زور بے فائدہ ہے۔ دس آدمیوں کے زور کی بجائے ایک آدمی کا کرایہ نکال۔ کشتی میں بیٹھے ہوئے لوگوں نے بھی اس کی خوشامد اور رونے پیٹنے پر مطلق رحم نہ کھایا۔ اور کشتی چل پڑی۔ نوجوان کو سخت غصہ آیا اور اس نے ملاح سے بدلہ لینے کی ٹھانی۔ پکار کر کہا اگر میرے جسم کے کپڑے کرایہ کے عوض تو قبول کرلے تو پیش کر سکتا ہوں۔ ملاح لالچ میں آکر کشتی کو واپس کنارے پر لے آیا۔ نوجوان نے اس کو کشتی سے کھینچ لیا اور پیٹنا شروع کر دیا ملاح کا دوست اس کی مدد کے لیے کشتی سے باہر آیا۔ لیکن اس کا بھی وہی حال ہوا، ناچار انہوں نے مصلحت اس میں دیکھی کہ اس شہ زور نوجوان سے صلح کر لیں اور اسے بلا اُجرت دریا کے پارلے جائیں۔ چنانچہ اس کے پاؤں پر گر پڑے اور منت سماجت کر کے کشتی پر بٹھا لیا۔ دریا میں ایک جگہ یونان کی کسی شکستہ عمارت کا ایک ستون کھڑا تھا۔ کشتی اس کے قریب پہنچی تو ملاح نے کہا کہ کشتی میں ایک خرابی پیدا ہو گئی ہے۔ تم میں سے کوئی ایسا آدمی جو بہت طاقت ور ہو اس ستون پر چڑھ جائے اور کشتی کی رسی کو پکڑ کر اس کو روک رکھے تاکہ اس دوران میں ہم اس کی مرمت کر لیں۔ پہلوان کو اپنی طاقت پر بڑا گھمنڈ تھا۔ اس نے آزردہ دل دشمن کا خیال نہ کیا۔ اور داناؤں کے اس قول کو فراموش کر دیا کہ جس کو تو نے ایک دلی رنج پہنچایا اس کے بعد اگر تو اس کو سو آرام پہنچائے تو اس ایک رنجش سے بے خوف مت رہ کیوں کہ تیر زخم سے باہر نکل جاتا ہے اور اس کا درد دل میں باقی رہ جاتا ہے۔ چنانچہ وہ کشتی کی رسی اپنے بازو پر لپیٹ کر اس ستون پر چڑھ گیا۔ ملاح نے رسی اس کے ہاتھ سے چھڑالی کاٹ دی اور کشتی چلادی۔ پہلوان بے چارہ حیران رہ گیا۔ دو دن سخت مصیبت اٹھائی، تیسرے دن نیند نے غلبہ کیا اور اسے پانی میں گرادیا۔ ایک رات اور ایک دن ہاتھ پاؤں مارنے کے بعد بہزار وقت کنارے پر پہنچا۔ زندگی کی کچھ رمق باقی تھی درختوں کے پتے اور گھاس توڑ کر کھانے لگا یہاں تک کہ جسم میں کچھ قوت آئی اور وہاں سے آگے روانہ ہوا۔ راستے میں شدید پیاس محسوس ہوئی۔ اتفاق سے ایک کنوئیں پر پہنچا جس کے گرد کچھ لوگ جمع تھے۔ وہ لوگ پیسہ دے کر تھوڑا سا پانی پلاتے تھے۔ نوجوان کے پاس پیسہ تو تھا نہیں، اپنی بیکسی اور بے مائیگی کا اظہار کر کے پانی طلب کیا لیکن کسی نے اس پر رحم نہ کھایا۔ اس نے تنگ آکر پانی فروخت کرنے والوں میں سے ایک دو کو زد و کوب کیا۔ یہ دیکھ کر بہت سے آدمی اس کو لپٹ گئے اور خوب پیٹا یہاں تک کہ زخمی ہو گیا۔ ناچار ایک قافلے کے پیچھے ہولیا۔ رات کو قافلہ ایک ایسے مقام پر پہنچا جہاں چوروں کا زبردست خطرہ تھا۔ نوجوان نے دیکھا کہ قافلے والے خوف کے مارے کانپ رہے ہیں اور موت کو سامنے دیکھ رہے ہیں۔ اس نے کہا کہ فکر نہ کرو، میں تنہا پچاس آدمیوں کا مقابلہ کر سکتا ہوں۔ یہ سن کر اہل قافلہ کی جان میں جان آئی اور ان کے حوصلے بڑھ گئے۔ انہوں نے اس نوجوان کو خوب کھلایا پلایا۔ اس کے قل ہو اللہ پڑھتے ہوئے معدہ نے بھوک اور پیاس سے نجات پائی تو لمبی تان کر سو رہا۔ ان لوگوں میں ایک جہاندیدہ بوڑھا بھی تھا۔ اس نے کہا اے میرے ساتھیو مجھے چوروں سے اتنا خطرہ نہیں جتنا تمہارے رہبر ہے۔ کہتے ہیں کہ ایک غریب کے پاس تھوڑے سے درہم جمع ہو گئے تھے۔ اس کو چوروں کے ڈر سے گھر میں اکیلے نیند نہ آتی تھی، اپنے دوستوں میں سے ایک کو اپنے گھر میں بلا لیا تاکہ رات مل کر گزاریں۔ ایک اور ایک گیارہ۔ چند راتوں میں اس دوست کو اس غریب کے درہموں کا پتہ چل گیا۔ اور ایک دن وہ انہیں لے کر نو دو گیارہ ہو گیا۔ لوگوں نے صبح کو اس غریب کو روتے پیٹتے دیکھا تو پوچھا کہ شاید تیرے درہم چور لے گئے۔ کہنے لگا نہیں خدا کی قسم میرا ر ہبر دوست لے گیا۔ تم کیا جانو کہ یہ  پہلوان بھی انہی چوروں میں سے ہو جو مکرو فریب سے ہم میں آدھمکا ہے، تاکہ موقع پاکر اپنے دوسرے ساتھیوں کو خبر کر دے۔ میرا مشورہ یہ ہے کہ اسے یہیں سوتا چھوڑ دیں اور ہم چلتے بنیں۔ اہل قافلہ کو مشورہ پسند آیا اور وہ سامان سفر باندھ کر وہاں سے چل دئے ، جب کافی دن چڑھ گیا تو پہلوان بیدار ہوا۔ ارد گرد دیکھا تو ہو کا عالم تھا اور قافلہ کا کہیں نام و نشان بھی نہ تھا سر پیٹ کر رہ گیا۔ بے چارہ ادھر اُدھر بہت گھوما لیکن قافلے کا پتہ نہ چلا۔ آخر بھوک پیاس سے نڈھال ہو کر ایک جگہ گر پڑا اور موت کا انتظار کرنے لگا۔ اتفاق سے ایک شہزادہ جو شکار کھیلتے ہوئے اپنے ساتھیوں سے جدا ہو گیا تھا۔ ادھر آنکلا، اس نے اس کی پاکیزہ صورت دیکھی تو ٹھٹک کر اس کے سرہانے کھڑا ہو گیا اور پریشان حالی کا سبب پوچھا۔ نوجوان نے جو کچھ اس پر بیتی تھی کہہ سنائی۔ شہزادے کو اس کی تباہ حالی پر رحم آگیا۔ اس نے اسے خلعت اور انعام سے نوازا۔ پھر ایک بھروسہ کا آدمی اس کے ساتھ کر دیا، یہاں تک کہ وہ اپنے شہر میں پہنچ گیا۔ باپ اسے دیکھ کر بہت خوش ہوا اور اس کے زندہ سلامت واپس آجانے پر خدا کا شکر ادا کیا۔ پہلوان نے رات کو جو اس پر بیتی تھی، کشتی کے حالات ، ملاح کا ظلم، کنوئیں پر دیہاتیوں کی زیادتی اور قافلے والوں کی بیوفائی غرض سب کے سب تمام حالات باپ کو سنائے۔ باپ نے کہا اے بیٹے  کیا میں نے تجھ سے چلتے وقت نہیں کہا تھا کہ مفلسوں کی دلیری کے ہاتھ بندھے ہوتے ہیں اور ان کی شجاعت کا پنجہ ٹوٹا ہو تا ہے ؟ لڑکے نے کہا لبا جان یقیناً جب تک آپ تکلیف نہیں اٹھائیں گے خزانہ نہیں پائیں گے۔ جب تک جان کو خطرے میں نہیں ڈالیں گے دشمن پر فتح حاصل نہیں کریں گے۔ جب تک دانہ نہیں بوئیں گے خرمن نہیں اٹھائیں گے۔ آپ نے دیکھا نہیں کہ تھوڑی سی تکلیف اٹھانے کے بعد مجھے کس قدر راحت نصیب ہوئی ہے۔ اور ایک ڈنک کھا کر شہد کا کس قدر ذخیرہ میں اپنے ساتھ لایا ہوں۔ غوطہ خور اگر مگر مچھ کے منہ سے خوف کر لے تو کبھی قیمتی موتی حاصل نہ کر سکے گا۔ باپ نے بیٹے سے کہا کہ اس مرتبہ آسمان نے تیری مدد کی اور اقبال نے رہبری، کہ ایک دولت مند تیرے پاس آگیا اور انعام واکرام سے تجھے نوازا۔ لیکن ایسا اتفاق شاذ و نادر ہوتا ہے اور اتفاقی باتوں پر تکیہ نہیں کرنا چاہیے۔ کہتے ہیں کہ فارس کے بادشاہ کے پاس ایک انگوٹھی تھی جس میں ایک نگینہ جڑا ہوا تھا۔ ایک مرتبہ بادشاہ چند مصاحبوں کے ساتھ شیراز کی عید گاہ میں سیر کرنے گیا۔ وہاں جا کر حکم دیا کہ انگوٹھی کو مرحوم شاه عضد الدین کے مقبرے کے گنبد پر قائم کیا جائے اور لوگ اس پر تیر اندازی کریں۔ جس شخص کا تیر انگوٹھی کے حلقے سے گزر جائے گا، انگوٹھی اس کو دی جائے گی۔ اس وقت بادشاہ کے ساتھ چار سو ماہر تیر انداز تھے۔ ان سب نے انگوٹھی پر تیر چلائے لیکن سب کا نشانہ خطا ہوا۔ ایک چھوٹا سا بچہ ایک نواحی مکان کی چھت پر تیر اندازی کا کھیل کھیل رہا تھا۔ اتفاق سے اس کا تیر انگوٹھی کے حلقے سے گزر گیا۔ بادشاہ نے اس بچے کو خلعت اور انعام دیا اور حسب وعدہ انگوٹھی بھی اسے دے دی۔ اس بچے نے انعام لے کر تیر و کمان جلا دیئے۔ لوگوں نے کہا کہ تو نے ایسا کیوں کیا؟ بولا  اس لیے کہ میرا بھرم بنار ہے۔ کبھی ایسا بھی ہوتا ہے کہ روشن دماغ دانا سے تدبیر نہیں ہوتی اور کبھی ایسا ہوتا ہے کہ نادان بچہ غلطی سے نشانہ پر تیر مار دیتا ہے۔
Khawabon Ki Khidki,ہم لوگ شہر سے نزدیک رہتے تھے جہاں سے کھیتوں والا علاقہ شروع ہوتا تھا۔ یہیں ریحان کا گھر تھا۔ گھر سے آگے باغ اور پھر کھیت تھے۔ پہلے یہاں ریحان نہیں رہتا تھا، نو کر اور کچھ رشتے دار رہتے تھے ، ریحان تو اب کچھ دنوں سے آکر رہنے لگا تھا۔میں نے ریحان کو کبھی نہیں دیکھا تھا، بس اتنا پتا تھا کہ ہمارے گھر کے پاس ملک صاحب کی زمین اور باغ ہیں جس میں ان کا بڑا سا پختہ مکان تھا مگر اس مکان میں وہ کبھی کبھی آتے تھے کیونکہ ملک صاحب گائوں میں رہتے تھے جہاں ان کی دو بیویاں تھیں۔ ریحان انہی ملک صاحب کا پہلوٹی کا بیٹا تھا۔ ریحان کی ماں اس کے بچپن میں ہی فوت ہو گئی تھی۔ اس کو سوتیلی ماں نے پالا تھا جس کی کوئی اولاد نہ تھی، البتہ ریحان کی تیسری سوتیلی ماں اس سے جلتی تھی اور اس کے لئے طرح طرح کے مسائل پیدا کرتی رہتی تھی جس کی وجہ سے ریحان گھر سے باہر رہتا تھا۔ پہلے وہ شہر کے ہاسٹلوں میں رہا۔ جب تعلیم مکمل کر لی تو اس کے والدین نے اس کے حصے کی زمین اور جائداد اس کے سپرد کر دی۔ اس طرح ریحان مالی لحاظ سے ایک حد تک خود کفیل ہو گیا۔ریحان کے حصے میں جو زمین ، مکان، باغ اور کھیت آئے، یہ وہی تھے جو ہمارے گھر کے نزدیک تھے۔ ان کی دیکھ بھال کے لئے وہ خود بھی آکر رہنے لگا۔ ریحان اپنے بوڑھے نوکر کے ساتھ اکیلا ہی رہتا تھا لیکن مجھے اس بات کا پتا نہیں تھا نکھ میں نے یہاں اپنے پڑوس میں ریحان کو پہلے بھی دیکھا نہیں تھا، البتہ ملک صاحب کو ضرور دیکھا تھا۔ اس دن میں بھی گھر میں اکیلی تھی، صرف میرا چھوٹا بھائی فہد میرے ساتھ تھا۔ کچن میں کوئی کام کر رہی تھی کہ فہد نجانے کس وقت گھر سے باہر نکل گیا۔وہ گھر سے نکل کر سیدھا پڑوس میں چلا گیا کیونکہ باغ کا پھاٹک اکثر کھلا رہتا تھا۔ فہد پہلے بھی کنو اور مالٹے توڑنے کے شوق میں باغ میں گھس جایا کرتا تھا، اس وقت نوکر وغیرہ ہوتے جو فہد کو پڑوس کا بچہ سمجھ کر کچھ نہیں کہتے تھے لیکن آج نوکر کے بجائے مالک نے اس کو مالٹے کے درخت پر چڑھتے ہوئے پکڑ لیا۔ ہمارا کچن باغ کی دیوار کے ساتھ ہی تھا۔ اچانک مجھے اپنے بھائی کی چیخ سنائی دی۔ برتن جو میں دھو رہی تھی، میرے ہاتھ سے گر گیا۔ میں ننگے پائوں دوڑتی ہوئی اوپر چھت پر گئی۔ جاکر دیکھا کوئی شخص باغ میں میرے بھائی کو پکڑے کھڑا تھا۔ اس آدمی کی پیٹھ میری جانب تھی۔ میں سمجھی کہ ملک صاحب کا کوئی رشتہ دار یا مہمان ہے۔ میں نے چھت پر سے اونچی آواز میں کہا۔ بابا جی  میرا بھائی ہے، اس کو چھوڑ دو۔ میں سمجھ رہی تھی کہ کوئی بوڑھا ہو گا۔ وہ بغیر میری طرف منہ کئے بولا۔ ذرا نیچے آکر اپنے بھائی کی چوری تو دیکھو، کتنے پھل اس نے اجاڑ ڈالے ہیں۔گھر میں کوئی نہ تھا اس لئے مجھے ہی فہد کو چھڑانے جانا پڑا۔ جب میں باغ کے اندر داخل ہوئی تو دیکھا سامنے ایک اجلا اجلا، خوبصورت نوجوان کھڑا ہے۔ اس نے مجھے دیکھتے ہی فہد کو چھوڑ دیا۔ وہ دوڑ کر میرے پاس آگیا۔ میں اس کو لے کر واپس جانے لگی تو ریحان نے کہا کہ آپ ہمارے گھر پہلی مرتبہ آئی ہیں، ذرا بیٹھئے تو سہی، آیئے کمرے میں آجائیے۔میں فہد کا ہاتھ پکڑے ہوئے اس کے مکان میں چلی گئی۔ اس کا ڈرائنگ روم بہت خوبصورتی سے سجا ہوا تھا۔ اس نے مجھے صوفے پر بیٹھنے کا اشارہ کیا اور خود کرسی پر بیٹھ گیا۔ میں بہت ڈری بیٹھی تھی۔ وہ بولا کہ آپ ڈر رہی ہیں کیا؟ میں نے کہا۔ جی نہیں، میں ڈر تو نہیں رہی۔ پھر آپ کی آواز کو کیا ہو گیا ہے ؟ تبھی اس کا نو کر آ گیا۔ ریحان نے اس کو کافی لانے کو کہا۔ وہ ٹرالی میں پھل، بسکٹ، مٹھائی اور کافی لے آیا۔میں اپنی اتنی خاطر مدارات دیکھ کر حیران ہو گئی کیونکہ میں سمجھ رہی تھی کہ وہ مجھ پر خفا ہو گا کیونکہ میرے بھائی نے اس کے باغ میں چوری کی تھی اور میں چور کی بہن تھی مگر ایسا نہیں تھا بلکہ میری بڑی عزت افزائی ہو رہی تھی۔ اس نے مجھے کافی بنا کر دی۔ کافی پی لینے کے بعد اس نے کہا۔ آپ جا سکتی ہیں۔ جب میں اس کے کمرے سے اٹھ کر جانے لگی تو میرا پائوں لڑکھڑایا اور میں کرنے لگی تو اس نے مجھے کرنے سے بچا لیا اور بولا۔ آپ کو کیا ہو گیا ہے ، بہت گھبرا رہی ہیں۔ اس رات مجھے نیند نہ آئی۔ میں واقعی گھبراہٹ کا شکار تھی۔ رہ رہ کر دل گھبراتا تھا۔ جی چاہتا تھا ایک بار پھر ریحان نظر آجائے ، اس سے سامنا ہو جائے تو دل کو سکون آئے۔دو چار دن گزرے کے بعد ریحان کا نو کر ایک بڑی سی ٹوکری میں بہت سے پھل لے آیا۔ یہ پھل ریحان نے ہمارے گھر تحفے کے طور پر بھیجے تھا۔ ابا جان کو نو کرنے پھل لا کر دیئے۔ اباجان نے شکریہ ادا کیا۔ اگلے دن وہ ریحان سے ملنے اس کے گھر گئے۔ اس طرح انہوں نے بھی پڑوسی سمجھ کر ریحان کو چائے پر بلا یا پھر ریحان کا ہمارے یہاں آنا جانا ہو گیا۔ ریحان کی اور میری ملاقاتیں مختصر ہوتی تھیں، وہ بھی اس وقت جب امی کہیں جاتیں اور فہد اسکول گیا ہوتا۔ میں چھت سے ریحان کے باغ میں جھانکتی تو وہ برآمدے میں بیٹھا ہوتا یا باغ میں گھوم پھر رہا ہوتا اور مجھے دیکھ لیتا تو اشارے سے کہتا۔ آجائو کافی پیتے ہیں۔ میں جاتی مگر بس پانچ دس منٹ بیٹھ کر آجاتی۔ اس طرح ہم محبت کرنے لگے۔ جلد ہی میرے والدین نے محسوس کر لیا کہ مجھے ریحان کا دھیان رہتا ہے۔ وہ جب بھی ہمارے گھر آتا، میں دوڑ کر اس کے لئے چائے بنانے لگتی۔ میں اپنے جذبات اور خوشی کو چھپانے سے قاصر تھی۔ اس کے پائوں کی چاپ پہچان کر ہی میں کھل اٹھتی تھی۔ امی نے ابو کو صلاح دی کہ ریحان اچھا لڑکا ہے، کیوں نہ ہم اپنی لڑکی کے لئے اس رشتے کو حاصل کرنے کی کوشش کریں۔ میرے والدین کو کوئی کوشش نہ کرنی پڑی کیونکہ میں نے ریحان کو بتادیا کہ والدین اس رشتے پر راضی ہو جائیں گے، تم رشتہ مانگو۔ وہ کہنے لگا۔ میں تمہیں پسند کرتا ہوں اور میری آرزو ہے کہ میں تم سے شادی کروں لیکن میرے بزرگ نہ مانیں گے کیونکہ ہمارے یہاں جائداد کی وجہ سے خاندان سے باہر شادیاں نہیں ہو تیں۔ اگر تمہارے والدین اس امر پر راضی ہو جائیں کہ میرے بزرگوں کی شمولیت کے بغیر ہی تمہاری شادی مجھ سے کر دیں تو پھر یہ رشتہ ہو سکتا ہے۔ میں نے کہا۔ تم میرے والدین سے رشتہ مانگ کر تو دیکھو، تم خود مختار ہو، میرے والدین کیوں نہ راضی ہوں گے  میرے کہنے سے ریحان نے میری امی سے میرا رشتہ مانگ لیا۔ امی نے کہا۔ گلناب کے ابو سے بات کروں گی۔ امی نے ابو سے کہا۔ وہ بغیر بزرگوں کی شمولیت کے میرا رشتہ ریحان سے طے کرنے پر راضی نہ ہوتے تھے لیکن امی جان نے ابو سے بات منوا لی۔ابو نے ریحان کو گھر بلایا اور تمام باتیں طے ہو گئیں۔ ریحان نے ابو کے سامنے یہ وعدہ اور اقرار کیا کہ جب تک میرے والدین اس شادی کو تسلیم نہ کر لیں ، آپ کی لڑکی کو میں گائوں لے کر نہ جائوں گا اور میں زندگی بھر دوسری شادی بھی نہ کروں گا۔ بس یہی دو باتیں ابو نے منوائیں جو ریحان نے بلا تامل مان لیں اور میری شادی ابو نے اپنے دوستوں کو بلا کر ریحان سے کر دی۔ریحان کی طرف سے اس شادی میں اس کے چند ایک دوستوں کے سوا کوئی شامل نہ ہوا۔ ایک طرح سے یہ شادی اس نے اپنے عزیزوں اور رشتے داروں سے چھپ کر کی تھی۔ ریحان کے پاس روپے پیسے کی کمی نہ تھی۔ کچھ عرصے تک تو وہ مجھے ساتھ لے کر مری، ایبٹ آباد اور دوسرے خوبصورت علاقوں کی سیر کراتا رہا، پھر ہم گھر آگئے۔ صبح امی کے گھر میں رہتی تھی کیونکہ گائوں سے اچانک ریحان کے رشتہ دار یا عزیز آ جاتے تھے اور ریحان بھی کچھ دن ان سے اس شادی کو پوشیدہ رکھنا چاہتا تھا ، البتہ رات کو میں اپنے گھر چلی جاتی تھی۔ ریحان نے مجھ سے کہا کہ میں شہر کے ایک بہترین علاقے میں پلاٹ خرید کر جلد ہی تمہارے لئے ایک علیحدہ کوٹھی بنوائوں گا، پھر ہم سکون سے وہاں رہیں گے۔دوماه بعد شہر کا چکر لگانے جاتا تھا اور مجھے کہہ کر جاتا تھا کہ فلاں دن آجائوں گا اور پھر ریحان واقعی اس دن آجاتا تھا۔ مجھے اس پر پورا بھروسا تھا۔ میں سمجھتی تھی کہ دنیا میں اور سب کچھ ہو سکتا ہے لیکن یہ کبھی نہیں ہو سکتا کہ ریحان کبھی مجھے دھوکا دے۔ ہماری شادی کو صرف ایک سال ہوا تھا کہ ایک دن ایسا آیا کہ ریحان مجھے کہہ کر گیا میں فلاں دن لوٹ آئوں گا اور وہ نہ آیا۔ میں بے چینی سے انتظار کر رہی تھی۔ وہ دن گزرا، اس کے بعد کے کئی دن گزرے، یہاں تک کہ ہفتے ، مہینوں میں تبدیل ہونے لگے اور ریحان نہ لوٹا۔ میں غم سے نڈھال ہو گئی۔ میں خوشحال گھرانے کی اکلوتی لڑکی تھی۔ یہ نہیں کہ مجھے ماں ، باپ کے گھر میں کسی شے کی کمی تھی لیکن ریحان کی محبت اور اس کی جدائی میرے دل میں گھائو ڈال رہی تھی۔ چھ ماہ گزر گئے۔ گرمیوں کے دن گزر چکے ،سردیاں آگئیں لیکن میں نے وہ کھڑ کی بند نہ کی جس میں سے جھانک کر میں ریحان کی راہ دیکھا کرتی تھی۔ ریحان جس راستے سے آتا تھا، یہ کھڑ کی اسی راستے پر کھلتی تھی۔ ہر روز یہی سوچتی کہ آج وہ ضرور آجائے گا کیونکہ آج تک ایسا نہ ہو ا تھا کہ جس دن کا وہ بتا کر گیا ہو ، اس وقت مقررہ پر لوٹ کر نہ آیا ہو مگر ہر روز امید کا سورج ڈوب جاتا، پھر مایوسی کا اندھیرارات کے اندھیرے میں گھل مل کر میری روح میں اتر نے لگتا۔ میں کھڑ کی پر سر کو لگائے تھک جاتی اور دور دور تک اس کا نام و نشان نہ ہوتا۔ ہر روز دل کو اس خیال سے بہلاتی تھی ، ہو سکتا ہے اس کو ضروری کام پڑ گیا ہو۔جاتے ہوئے اس نے میرا ہاتھ تھام کر کہا تھا کہ میری جان  پریشان نہ ہونا، اس بار میں اپنے والدین کو منانے کی کوشش کروں گا، ان کو تمہارے بارے میں بتائوں گا تا کہ وہ تمہاری حیثیت کو تسلیم کر لیں، پھر میں تم کو لو گھر لے جائوں گا کیونکہ میرے بھائی کی شادی ہونے والی ہے۔ میں چاہتا ہوں کہ تم بھی اس گھر میں بڑی بہو کی حیثیت سے شامل ہو سکو۔اس نے مجھ کو الوداع کہتے ہوئے کہا تھا کہ گلناب میں تمہارا ہوں، صرف تمہاراہوں اور تمہارا ہی رہوں گا۔ میں نے دنیا میں صرف تم کو پیار کیا ہے اور شادی بھی تم سے ہی کی ہے ، تمہارے سوا کسی عورت کو کبھی اپنا نہ بنائوں گا۔ وقت گزرتا رہا، پھر پتا چلا کہ ریحان کے مکان میں ایک نیا مالک آ گیا ہے۔ باغ کا سارا عملہ بھی بدل گیا۔ ابا جان نے آکر بتایا۔ ریحان نے باغ مکان اور زمین کا سودا کر دیا ہے اور اب یہاں پر نیا مالک آگیا ہے۔ میں رونے لگی تو ابو نے مجھے تسلی دی اور میری والدہ کو برابھلا کہنے لگے کہ اسی لئے میں کہتا تھا کہ اکیلے لڑکے کو لڑ کی کارشتہ نہ دینا چاہیے کیونکہ پھر ان حالات میں لڑکی والے ہی بے بس ہو کر رہ جاتے ہیں اور کوئی ذمہ داری نہیں اٹھاتا۔ اگر اس کے خاندان والے اس شادی میں شامل ہوتے تو آج ہم جا کر انہیں پکڑ سکتے تھے۔ ہمارے یہاں ایک لڑکی کی شادی ایک لڑکے سے نہیں ہوتی بلکہ ایک خاندان کی دوسرے خاندان سے ہوتی ہے۔امی سر جھکائے بیٹھی تھیں ، وہ اب کیا جواب دیتیں۔ انہوں نے میری خوشی کا خیال کیا تھا۔ وہ کیا جانتی تھیں کہ ریحان جوان کی بھی اتنی عزت کرتا تھا کہ اس طرح دھوکا دے جائے گا۔ بہر حال کسی نہ کسی طرح ابا جان نے اپنے آدمی کو ریحان کے گائوں بھیجا۔ اس نے آکر بتایا کہ ریحان کی حال ہی میں اس کے والد نے اپنی بھتیجی سے شادی کر دی ہے اور وہ اپنی دلہن کو لے کر امریکا چلا گیا ہے۔ یہ خبر سن کر میں بچھاڑ کھا کر گر پڑی۔ ایسا لگتا تھا کسی نے میرے کانوں میں گرم گرم سیسہ انڈیل دیا ہے ، میرا دل بند ہونے لگا۔ ماں نے سہارا دیا اور باپ نے سمجھایا مگر دل کسی کے سمجھانے کی چیز تو نہیں۔ عمر گزر گئی اس کو سمجھاتے سمجھاتے ، آج تک اپنی ہئیت کو نہیں بھلا سکا حالانکہ اس بات کو اب سولہ سال کا طویل عرصہ گزر چکا ہے مگر آج بھی کھڑ کی کھلی ہے اور میں روز ہی اس میں سے جھانک کر اپنے من چاہے محبوب کا انتظار کرتی ہوں۔ شاید کبھی اس کو میرا خیال آجائے اور وہ لوٹ آئے 
Bharosa Toot Gaya,نام تو اس کا امیر محمد تھا، بلاتے سب میرن میاں تھے۔ وہ ہمارے محلے میں رہتا تھا۔ ان دنوں میرن کی نئی نئی شادی ہوئی تھی۔ وہ یوں خوش تھا جیسے دو جہاں کی دولت مل گئی ہو۔ بیوی خوبصورت ملی۔ اندھیرے کمرے میں بیٹھی ہوتی تو اس کے چہرے کی دمک سے کمرے میں روشنی ہو جاتی۔ رنگت چاندنی سی اجلی اور اس میں رنگ گلاب کی آمیزش تھی۔ وہ سوچ بھی نہ سکتا تھا۔ نصیب میں حسن کی ایسی دولت لکھی گئی ہے۔ وہ اب اس دولت کا بلا شرکت غیرمالک تھا کہ ثوبیہ اس کی منکوحہ تھی۔ہوتا یہ ہے کہ چمکتی دمکتی صورت کی ایک جھلک دیکھ کر ہی بہت سے دل بے چین ہو جاتے ہیں۔ بیوی اگر خوبصورت اور وفادار بھی ہو تو دوسروں کی نظروں میں اس قدر قابل ستائش ہوتی ہے کہ آخر حسن مغرور ہو جاتا ہے۔ ثوبیہ مغرور تو نہ ہوئی لیکن محلے بھر کی عورتوں کے منہ سے اپنے حسن کے قصیدے سن کر شوہر کے سامنے اترائی سی پھرنے لگی۔ یہ اس کا الہڑ پن اور معصومیت تھی کہ ہر کسی کے اپنے بارے میں تعریفی کلمات سن کر شوہر کے گوش گزار کر دیا کرتی تھی۔ تب اس کا شوہر کچھ بھونچکا رہنے لگا۔ اس کو اپنی اس بلا شرکت غیر دولت کے لٹ جانے کا دھڑ کا سالگ گیا۔ سوچتا یہ کہیں میری بھول تو نہیں کہ میں اس کو اپنی ملکیت سمجھ بیٹھا ہوں۔ ممکن ہے کہ ایسا نہ ہو ، اس دھڑ کے نے اس کو وہمی بنادیا۔ لیکن کہاں تک گھر میں بیٹھتا اور اس دولت کی حفاظت کرتا، صبح نوکری پر جاتا تو رات گئے گھر لوٹ پاتا تھا۔ ایک روز جبکہ یہ چھٹی کا دن تھا، دو پہر کا کھانا کھا کر بستر پر دراز ہو گیا۔ بیوی کپڑے دھونے کے بعد انہیں چھت پر ڈالنے گئی تھی ، کافی دیر اس کے تصور میں آنکھیں بند کئے پڑا رہا۔ وہ نہ لوٹی تو بے چینی سے کروٹیں لیتے لیتے اٹھ بیٹھا، آخر چھت پر جا پہنچا۔میرن نے دیکھا کہ بیوی رسی پر آخری کپڑا ڈال رہی ہے اور سامنے کے گھر سے ایک نوجوان اپنے کمرے کی کھڑکی سے ایک ٹک اسے دیکھے جاتا ہے۔ وہ ثوبیہ کو دیکھنے میں اس قدر محو تھا کہ اسے میرن کی آمد کا احساس بھی نہ ہوا۔ثوبیہ کے بال کھلے تھے ، وہ تھوڑ دیر پہلے نہائی تھی اور بڑی حسین لگ رہی تھی۔ بیوی پر ایک نظر ڈالتے ہی اس پر بے اختیار پیار آگیا ، مگر اگلے ہی لمحے وہ غصے سے ببھک اٹھا۔ کیونکہ اس نوجوان ہمسایہ نے اس کو دیکھنے کے فوراً بعد جھٹ سے کھٹر کی بند کر دی۔ بیوی نے میرن کو پلٹ کر دیکھا تو خجل سی ہو گئی، حالانکہ اس سارے سین میں اس کا کردار ایک غافل کا تھا، پھر بھی اس کو لگا جیسے وہ مجرم ہو ، بس اتنی سی بات تھی جس نے میرن میاں کا سکون درہم برہم کر کے رکھ دیا۔ وہ تلملا یا ہوا نیچے آیا۔ بیوی سے پوچھا۔ کیا بات تھی کہ تم اتنی دیر سے چھت پر تھیں اور نیچے نہیں آرہی تھیں۔آپ نے دیکھا نہیں کہ میں الگنی پر کپڑے ڈال رہی تھی۔ وہ معصومیت سے بولی۔ اتنی دیر تک تم رسی پر کپڑے ڈالتی رہیں۔ مجھے بے وقوف بنارہی ہو ؟ اتنی دیر میں آدمی دنیا کا چکر لگا کر واپس آجاتا ہے۔ اس مبالغے پر وہ ہنس دی، مگر شوہر کا غصہ فرو نہ ہوا۔ ثوبیہ کو بری طرح جھڑک دیا۔ تمام رات اس کے ساتھ کلام نہ کیا۔ بظاہر اس نے کوئی ایسی ویسی بات نہ دیکھی تھی مگر دل میں شک و شبہ کی بھٹی سلگ اٹھی۔ دنوں میں میرن کی حالت عجیب ہوتی گئی۔ دفتر میں سارا دن اس کی طرف دھیان بھٹکتا۔ سوچتا وہ ضرور چھت پر گئی ہو گئی۔ اس نوجوان میں دلچسپی لیتی ہو گی۔ دونوں نے کچھ اشارے کئے ہوں کیا خبر یہ دونوں میرے ہی گھر میں ملتے ہوں یا میری بیوی اس نوجوان کے گھر چلی جاتی ہو ، یہ سوچ کر اس کا سر گھومنے لگتا، کام نہ ہوتا اور طبیعت کی خرابی کا بہانہ بنا کر وہ سیدھا گھر کی طرف بھاگتا۔ اس طرح شوہر کی اچانک آمد سے ثوبیہ حیران رہ جاتی، حالانکہ ہمیشہ وہ گھر پر موجود ملتی مگر وہ سوچتا کہ شوخ کپڑے پہنے بیٹھی ہے، لگتا ہے ابھی ابھی کہیں سے آئی ہے۔ یقیناً یہ سامنے والے گھر میں اس لڑکے سے مل کر آئی ہو گی۔ اپنے گیٹ سے نکل کر چھپاک سے سامنے والے گیٹ میں جاگھنے میں دیر ہی کتنی لگتی ہے۔ تب وہ اس کو کریدتا، ڈھکے چھپے الفاظ میں پوچھتا کہ تم کہاں گئی تھیں۔ کیا جلد لوٹ آئی ہو ؟ وہ یہی جواب دیتی کہ میں تو کہیں گئی ہی نہیں تھی۔ کسی کو وہ بتا بھی نہیں سکتا تھا کہ ان دنوں اس کی کیا حالت ہو گئی ہے۔ وہ تو اب جیتا تھا اور نہ مرتا تھا۔اتنے وسائل نہ تھے کہ وہ گھر چھوڑ دیتا اور کوئی دوسر امکان کرائے پر لے لیتا۔ گرچہ یہ مکان چھوٹا سا تھا اور وراثت میں ملا تھا۔ یہ بھی ممکن نہ تھا کہ اس نوجوان ہمسائے کو ہی اس کا گھر چھوڑنے پر مجبور کرتا۔ وہ لوگ برسوں سے وہاں رہ رہے تھے۔ یہ ان کا ذاتی وراثتی گھر تھا۔ کلیم کے بڑے بھائی کا تبادلہ ہونے کے باعث سارا کنبہ سیالکوٹ چلا گیا تھا اور یہ نوجوان تعلیم کی خاطر یہاں رکا ہوا تھا۔ چھپ چھپ کر جاسوسی کرنے کی کوشش میں ہر طریقے سے چاہا کوئی ثبوت ملے اور شک و شبہ کی ٹھنڈی آگ میں جھلسنے سے بچ جائے۔خود کو یہاں تک ذہنی طور پر تیار کر لیا کہ اگر بیوی کو اس نوجوان کے سامنے مسکراتے بھی دیکھ لیتا تو فور اطلاق دے دیتا، مگر معلوم تھا کہ اس سے اچھی بیوی پھر نہ ملے گی۔ اس اذیت ناک ذہنی کیفیت کے ہاتھوں جیتے جی موت کی کشمکش میں مبتلا تھا۔ ہر صورت نجات پانا چاہتا تھا۔ کبھی کبھی اپنے دفتر میں بیٹھا ہوتا، یوں سوچتا جیسے اس کی بیوی نے کلیم کو گھر بلا لیا ہو گا۔ اور اب وہ اس کے ساتھ پیار کی باتیں کر رہی ہو گی، اس کے گلے میں بانہیں حمائل کر رہی ہو گی۔ تبھی دفتر سے اٹھ کر گھر کو چل نکلتا، راستہ بھر دعائیں کرتا جاتا یا اللہ آج تو میری مشقت کو ٹھکانے لگا۔ میری بیوی کو آج رنگے ہاتھوں پکڑ وادے۔ عین موقع پر اس نوجوان کے ساتھ دیکھوں تو شک شبہ کی دوزخ ٹھنڈی ہو، پھر تو ان کو ایسا مزہ چکھائوں گا کہ عمر بھر یاد کریں گے۔ ان کو موت کے گھاٹ ہی اتار دوں گا تو بھی افسوس نہ ہو گا۔ پھانسی پاکر کم از کم اس عذاب سے تو نجات مل جائے گی۔ ہر بار مگر اس مرد نادان کو مایوسی ہوتی۔ بیوی اس کی منتظر ہنس کر اس کا استقبال کرتی۔ کبھی کھانا پکار ہی ہوتی تو کبھی کپڑے استری کر رہی ہوتی، کبھی اور کام کاج ، وہ سارے گھر میں جھانکتا ، تلاشی لیتا، الماریوں میں ، ریلنگ کے نیچے ، چھت پر سیڑھیوں میں ، کونا کو نا چھان مارتا، جیسے یہ نوجوان آدمی نہ ہو مکھی مچھر ہو یا چوہا، کہ اس کے آتے ہی بل میں گھس گیا ہو۔ اب اکثر میرن میاں سے بیوی کی لڑائی رہنے لگی۔ کیونکہ وہ بات بات پر اس سے الجھ پڑتا تھا، اس کا کہیں آنا جانا بند کر رکھا تھا۔ وہ بیچاری کسی سے نہ مل سکتی تھی، کوئی گھر میں نہ آسکتا تھا، نوبت یہاں تک آپہنچی کہ گھر کو باہر سے تالا لگا کر جانے لگا۔ سیڑھیوں کے دروازے کو بھی تالا لگادیا تا کہ ثوبیہ اس کی غیر موجودگی میں چھت پر بھی نہ جاسکے۔ مسئلہ یہ تھا کہ اس کے کمرے کی کھڑکیاں کلیم کے گھر کی کھڑکیوں کے سامنے کھلتی تھیں، جب میرن نے کھڑکیوں کو کیلیں ٹھونک کر بند کرنا چاہا تو تو بیہ نے سخت احتجاج کیا کہ اس طرح کمروں میں ہوا اور روشنی بند ہو جائے گی ، اس کا دم گھٹے گا۔ اس نے مشورہ دیا کہ کھڑکیاں ٹھونک کر بند کرنے کی بجائے اسے چاہئے کہ وہ کسی ماہر نفسیات ڈاکٹر سے اپنا علاج کروائے کیونکہ اس کو وہم کی بیماری ہو گئی ہے۔اس بات پر وہ غصے سے پاگل ہو گیا۔ بیوی پر الزام لگایا کہ وہ اس نوجوان سے ، ان ہی کھڑکیوں کے ذریعہ بات چیت کرتی ہو گی لہٰذا ان کو بند کرنے پر واویلا کر رہی ہے۔ ثوبیہ میاں جی کی ان حرکتوں سے تنگ آچکی تھی۔ اس نے جواب دیا۔ بے شک یونہی سہی۔ اس ایک جملے کا سننا تھا کہ میاں جی کے تو سارے شکوک یقین میں بدل گئے اور اس نے ثوبیہ سے کہا۔ ٹھیک ہے اگر تم یہ اقرار کرتی ہو تو میں تم کو طلاق دیتا ہوں۔ تم جا کر اس سامنے والے ہمسائے نوجوان کلیم سے شادی کر لو۔ انہی دنوں کلیم امتحان پاس کر کے سیالکوٹ چلا گیا اور میرن کی بے چینی میں کمی آگئی۔ لیکن بد نصیبی جب پیچھے لگ جائے تو تعاقب اس وقت تک نہیں چھوڑتی جب تک کہ بر باد نہ کر دے۔ کیا واقعی میری بیوی بے عیب ہے۔ اب سوتے ، جاگتے، اٹھتے بیٹھتے یہی غم دل کو کھانے لگا کہ کیا خبر یہ اولاد کس کی ہو۔ مگر مجھے اب عمر بھر اس کو اپنا لخت جگر سمجھ کر پروان چڑھانا پڑے گا۔ کچھ ذہنی مریض مرد ایسے بھی ہوتے ہیں جو بیویوں پر شک کرتے ہیں تو اپنی اولاد ہی ان کی سزا کی زد میں آجاتی ہے۔ ایسے قصے تو ہمارے معاشرے میں عام ہیں۔آه  یہ کتنی بڑی زیادتی ہو گی۔ میرن سوچتا اس سے تو بہتر تھا کہ میں بے اولاد ہی رہتا۔ ایک بار تو شک و شبہ کے اظہار پر بیوی نے قرآن پاک بھی اٹھا لیا۔ مگر میرن کا دل صاف نہ ہوا۔ چند دن ٹھیک رہتا، پھر خیالوں کے بھوت پریت چمٹ جاتے۔ اللہ تعالی نے بیٹی سے نوازا۔ شفقت پدری سے دل پھٹنے لگا۔ بے اختیار ہو کر اس کو کلیجے سے لگالیا۔ بہر حال بچی کے جنم لینے سے کشیدگی ختم ہو گئی۔ دل میں جو کدورتیں بھر گئی تھیں ، کم ہو گئیں۔ اس کی غوں غاں میرن کا دل کھینچنے لگی۔ثوبیہ بھی بچی میں ایسی مشغول ہو گئی کہ پچھلی ساری تلخیاں بھلا کر بیٹی کی پرورش میں کھو گئی۔ اس نے اس کا نام ناز بی بی رکھا۔ اب بھی مگر کبھی کبھی اس کا دل گھبراتا تھا، بیٹھے بیٹھے ہول اٹھتے۔ ایک خلش سی جی کو پریشان کرنے لگتی۔ پرانے شکوک سر اٹھاتے اور وہ زبردستی دل میں ہی ان کا گلا گھونٹ دیتا۔ سوچتا اگر واقعی یہ میری بیٹی ہے تو ان شکوک کی وجہ سے میری اپنی اولاد تکلیف اور پریشانی میں مبتلا ر ہے گی۔ بہتر یہ ہے کہ ان سوچوں کی طرف دھیان نہ دیا جائے۔پالنے سے نکل کر ناز و گھٹنوں چلنے لگی۔ پھر پائوں پائوں ، یوں اس کی ہر ہر ادا پر میاں بیوی جی جان نچھاور کرتے رہے، گھر میں اس کے لئے کھلونوں کے ڈھیر لگا دیئے۔ سوتی جاگتی گڑیا، ناچنے والا بندر اور ڈرم بجانے والا بھالو ، ناز و میرن کی آنکھوں کا تارا اور دل کا سہار ا بن گئی۔اب تو لگتا تھا واقعی پچھلا وہم بھلا چکا ہے۔ اکلوتی بچی تھی، انہیں دنوں میرن کی سوئی ہوئی بد بختی ایک بار پھر جاگ پڑی۔ سامنے والا گھر جس میں وہ نوجوان ہمسایہ رہتا تھا، دوبارہ آباد ہو گیا۔ اسے ملازمت بھی اسی شہر میں مل گئی۔ اور وہ واپس اسی محلے میں ، اسی گھر میں لوٹ کر آگیا۔ گویا اب اس کو کہیں جانا ہی نہیں تھا۔ شومئی قسمت وہ میرن کے محکمے میں افسر آ لگا۔ اس کی موجود گی پھر سے سوہان روح ہو گئی تھی۔ اس پر ستم یہ کہ جب بھی ناز و بیٹی کھیلنے کو گلی میں نکلتی، کلیم باہر ہوتا تو وہ از خود دوڑ کر اس کی طرف چلی جاتی۔ بچے کس کو پیارے نہیںلگتے۔وہ اپنی طرف ہمکتی معصوم بچی کو گود میں اٹھا لیتا۔ چاکلیٹ، کبھی بسکٹ دے دیتا۔ اور میرن سے کہتا۔ میاں جی، آپ کی بیٹی بہت پیاری ہے۔ میرن کے چہرے پر مصنوعی خوشی کے آثار ابھرتے مگر دل میں دھماکے سے ہونے لگتے۔ سوچتا شاید یہ اپنے ماضی کے اس کارنامے کو کلیجے سے لگائے خوش ہو رہا ہے اور مجھ کو احمق جان کر ہنس رہا ہے۔ میری بے وقوفی پر دل میں تو قہقہے لگارہا ہو گا کہ دیکھو کیسا الو بنا یا یہ میری اولاد کو پال پوس رہا ہے اور اس کو کچھ خبر ہی نہیں ہے۔میرن کا مرض و ہم پھر سے عود کر آیا۔ وہ اس صورتحال کو برداشت نہ کر پایا۔ ایک روز اس کے نوکر نے بتایا کہ کلیم صاحب آپ کی بچی سے بے حد پیار کرتے ہیں۔ یہ گلی میں کھیل رہی ہوتی ہے تو کہتے ہیں، اسے میرے پاس اٹھا کر لائو ، اس کی تو تلی زبان سے پیاری پیاری باتیں سنو، تو بوریت ختم ہو جاتی ہے۔میرن کی بچی دیر تک اس کے ساتھ کھیلتی رہتی، پھر وہ اس کو بسکٹ کا ڈباء بھی اور کوئی شے دے کر نوکر کے ہاتھ میرن کے گھر بھجوادیتا۔ میرن یہ بسکٹ کے ڈبے، ٹافیاں اٹھا کر کوڑے کے ڈبے میں پھینک دیتا اور بچی کے گالوں پر چانٹے مار تا تا کہ وہ پھر وہاں نہ جائے۔ یہ دیکھ کر بیوی بلک اٹھتی ، وہ چیخنے چلانے لگتی، تو جنونی اس پر برس پڑتا۔ ناحق ان کی اچھی بھلی زندگی پھر سے اجیرن ہو جاتی۔ اپنا افسر ہونے کے ناتے وہ کلیم کو کچھ کہہ نہ سکتا تھا۔ سمجھ میں نہ آتا تھا کہ اس کو گولی مار دے یا خود سارے کنبے کے ساتھ زہر کھالے۔ ایک دن بیوی بیمار ہو گئی، تو اپنی خالہ کے ہمراہ ڈاکٹر سے دوا لینے چلی گئی، اس روز میرن نے آفس سے چھٹی لے لی۔ بچی پلنگ پر سورہی تھی۔ ذہن میں عجیب سا خیال کو ندا۔ اکثر اخبارات میں ایسی خبریں پڑھی تھیں کہ کسی نوجوان نے بیٹی کی پیدائش پر ناراض ہو کر اس معصوم کو پھینک دیا یا گزند پہنچانے کی سعی کی کہ بیٹی کیوں پیدا ہو گئی۔ میرن کو اس کے ساتھ ہی عجیب سا خیال آگیا کہ جس شخص نے برسوں سے میرے دل و ذہن کی دنیا میں تباہی مچارکھی ہے ، میں اس پر ایسا الزام لگا کر اپنے رقیب روسیا یعنی کلیم سے انتظام کیوں نہ لوں ؟ سچ ہے انتقام کی آگ بری ہوتی ہے۔ اس نے گھڑی دیکھی ، ہمسایے کے دفتر سے لوٹنے کا وقت ہو رہا تھا اور وہ اکیلا رہتا تھا۔ اس کا بوڑھا ملازم سودا سلف لینے اس وقت بازار گیا ہوا تھا، وہ نزدیک ہی گیا تھا لہٰذا تالا لگانے کی بجائے گیٹ کے باہر سے کنڈی لگا کر گیا تھا، یہ اچھا موقع تھا، پاس پڑوس میں سبھی جانتے تھے کہ کلیم ، میرن کی بچی سے پیار کرتا ہے اور کبھی کبھی وہ اس کے گھر میں بھی چلی جاتی ہے۔میرن کی بیوی گھر میں نہ تھی۔ سوتی ہوئی بچی کو اٹھا کر میرن تیزی سے کلیم کے گھر گیا اور اس کو بستر پر لٹا کر بلیڈ سے مضروب کر دیا۔ بچی صدمے سے بے ہوش ہو گئی۔ ایسا کرتے وقت وہم کا اس پر غلبہ تھا اور اس نے انتقام میں اندھا ہو کر یہ بھی نہ سوچا کہ یہ تو میری اپنی بچی ہے۔ وہ تو اس کو ہمسایے کے گناہ کا بوجھ تصور کر کے زخمی کر چکا تھا۔ وہ ترنت واپس گھر آگیا، یہ گمان کر کے مجھے تو کسی نے بھی نہیں دیکھا ہے۔ چند منٹ بعد ہی دفتر سے کلیم آگیا۔ اس کے گھر میں داخل ہوتے ہی میرن ایک ہمسایہ لڑکے کے ہمراہ بچی کو ڈھونڈنے کے لئے نکلا۔ اس بہانے کلیم کے گھر میں دوبارہ چلا گیا۔ اس وقت بوڑھا ملازم بھی سودا لے کر آ گیا۔ان تینوں کے سامنے وہ چلانے لگا۔ پھر گلی میں نکل کر شور مچادیا۔ لوگ جمع ہو گئے اور پوچھنے لگے کہ کیا ہوا۔ کیوں شور ہے ہو ۔ کچھ بتائو تو سہی۔ اس نے کلیم کے گھر کی طرف اشارہ کیا۔ وہ گھر میں داخل ہو گئے جہاں بستر پر بچی مضروب حالت میں بے ہوش تھی اور اس کی دونوں کلائیاں بھی زخمی تھیں۔ کوئی بھی اس صورتحال کو سمجھ نہ پایا کہ نہ پایا لوگوں نے پولیس کو فون کر دیا۔ پولیس آ گئی، تفتیش ہوئی، بچی کو اسپتال لے گئے۔ قانون اندھا ہوتا ہے لیکن اس کے ہاتھ مضبوط ہوتے ہیں۔ جرم کرنے والا سمجھتا ہے کہ وہ ساری دنیا کو بے وقوف بنالے گا۔ مگر ساری دنیا کو تو کیا وہ صرف قانون کو بھی جل نہیں دےسکتا۔ بشرط یہ کہ قانون کے محافظ با ضمیر ہوں اور بکنے والے نہ ہوں۔ آخر کار مجرم پکڑا ہی جاتا ہے۔ اسی بنا پر بچی کے قتل کی کوشش کرنے کے الزام میں میرن بھی پکڑا گیا۔ شہادتوں سے کلیم بے گناہ ثابت ہو گیا۔ میران کو بالآخر اپنے جرم کا اقرار کر نا پڑا۔سزا ہوئی۔ پھر قانونی سزا تو ختم ہو گئی مگر ضمیر کی سزا بھی تک ختم نہیں ہوئی۔ عمر بھر بھی ختم نہ ہو گی کہ ضمیر تمام عمر میرن کو سزا دیتارہے گا۔ بیوی چھوڑ کر چلی گئی ، وہ اس کی صورت دیکھنے کی بھی روادار نہ رہی اور بیٹی بھی جس کا وہ سامنا نہیں کر سکتا، اس سے نفرت کرتی ہے۔ اسے نفرت کرنا بھی چاہئے کہ وہ اس معصوم کا بھی تو مجرم ہے کہ جس کا اس سارے واقعہ میں کوئی قصور نہ تھا۔ خدا نے اس کی زندگی رکھنی تھی ورنہ اس شخص نے تو انتقام کی آگ میں کوئی کسر نہ چھوڑی تھی۔ سچ ہے کہ ذہنی مریض بظاہر دیکھنے میں ٹھیک ٹھاک معلوم ہوتے ہیں لیکن وہ دراصل ٹھیک نہیں ہوتے۔ جب ایسے لوگ شدید و ہم میں مبتلا ہوں یا عجیب و غریب حرکتیں کریں تو ان کا علاج کرانا ضروری ہوتا ہے۔
Dhuaan aur Ahatain,اچھے دنوں میں والد صاحب نے دو منزلہ مکان بنوا لیا تھا۔ جب وہ اس دنیا سے رخصت ہوئے تو یہ دو منزلہ مکان ہی کام آیا۔ میں نے اوپر کی منزل کرائے پر دینے کی ٹھانی۔ بھائی نصرت ایک میڈیکل اسٹور پر ملازم تھے اور ان کی تنخواہ گزر بسر کو کافی تھی۔ امی کو بھائی نے مشورہ دیا کہ میں نے امام صاحب کو کہہ دیا ہے کہ اگر کوئی اچھے لوگ ملیں تو ہمارا مکان کرائے پر لگا دیں۔ تم نے ٹھیک کیا ہے بیٹے سارا دن تم اسٹور پر ہوتے ہو، کسی نہ کسی طرح معاش کا مسئلہ حل کرنا ہی ہے۔ہفتے گزرے تھے کہ ایک شام جب نصرت بھائی گھر میں داخل ہوئے، والدہ نے ان کو آواز دی۔ بیٹا تھوڑی دیر کے لیے ادھر آنا۔ اس وقت مغرب کی اذان ہو رہی تھی۔ بھائی کا معمول تھا کہ وہ مغرب کے وقت گھر آ جاتے تھے، پھر کپڑے بدل کر نماز پڑھنے مسجد کی راہ لیتے۔نصرت بھائی نے امی کی آواز پر لبیک کہا۔ کپڑے بدلنے کی بجائے وہ امی کی طرف آئے اور پوچھا، جی امی جان آپ نے کچھ کہا؟ کیا کوئی خاص بات ہے؟ہاں بیٹا آج امام صاحب کے لڑکے کے ساتھ ایک شخص آیا تھا۔ اس شخص کو کرائے کے لیے گھر چاہیے تھا، وہ مغرب کے بعد آنے کا کہہ کر گیا ہے۔ٹھیک ہے امی جان میں امام صاحب سے بات کر لوں گا۔ بھائی نماز پڑھ کر آئے تو بتایا کہ اس شخص سے مسجد میں ملاقات ہو گئی ہے، جسے کرائے پر مکان چاہیے تھا۔ یہ امام صاحب کے بیٹے کے ساتھ پڑھتا تھا، اس کا پرانا کلاس فیلو ہے۔ امام صاحب نے کہا کہ میری اس شخص سے جان پہچان نہیں ہے، لیکن میرے بیٹے کا ہم جماعت رہا ہے۔ اگر آپ لوگوں کو ٹھیک لگے تو معاملہ طے کر لیں، ورنہ کوئی اور کرائے دار مل جائے گا۔تم نے پھر کیا فیصلہ کیا نصرت؟ امی جان نے پوچھا۔امی جان میں نے بات کی ہے، مجھے تو یہ بندہ ٹھیک لگا ہے۔ مختصر فیملی ہے، میں نے کرائے پر مکان دینے کی ہامی بھر لی ہے۔ کل یہ لوگ ایڈوانس دے کر سامان لے آئیں گے۔ آپ کو صحیح لگے تو ایڈوانس لے کر ان کو گھر کی چابی دے دینا۔اگلے دن بھائی نصرت ڈیوٹی پر گئے ہوئے تھے۔ جمال احمد نامی شخص آیا اور بتایا کہ میں آپ کا گھر دیکھنا چاہتا ہوں، کل آپ کے بیٹے سے بات ہوئی تھی۔ امی نے اوپر کی منزل پر بنا ہوا پورشن دکھایا۔ انہوں نے گھر پسند کر لیا اور ایڈوانس کی رقم دے دی۔ سامان ایک دو روز بعد لانے کو کہا۔تین دن بعد یہ کرائے دار سامان لے کر آگیا۔ اس وقت تین افراد تھے میاں، بیوی اور ایک لڑکی جو گیارہ سال کی تھی۔ انہوں نے مکان کی صفائی کرائی اور سامان شفٹ کر لیا۔ جمال نوجوان آدمی تھا۔ اس کی بیوی بھی جوان تھی اور اس کا نام ارجمند بانو تھا۔ جلد ہی وہ ہم سے گھل مل گئی۔ مجھے بہن، نصرت بھائی کو بھائی جان اور امی کو اماں جان کہتی تھی۔ اس طرح اس نے ہمارے ساتھ رشتہ بنا لیا۔ امی ایک بیٹی کی طرح اس کو چاہتی تھیں۔ وہ بہت با ادب اور تابعدار قسم کی لڑکی تھی۔ بھائی جان سے تو جمال احمد کی ہفتے میں ایک بار صرف چھٹی کے دن ہی ملاقات ہوتی تھی۔ ایک دن باتوں باتوں میں انکشاف ہوا کہ جمال نے یہ شادی اپنے والدین سے چھپ کر کی تھی۔ اب اس کی خواہش تھی کہ بغیر کسی لڑائی جھگڑے کے اس کے والدین ارجمند بانو کو اپنی بہو تسلیم کر لیں اور اپنے گھر لے جائیں۔ اس نے خواہش ظاہر کی، نصرت بھائی آپ اور آپ کی امی جان درمیان میں پڑ کر میرے والدین سے ہمارا ملاپ کروا دیں۔امی جان سے بات کرتا ہوں۔ بھائی نے جمال کو جواب دیا۔ امی سے بات کی تو والدہ نے سمجھایا، بیٹا ایسے معاملات نازک ہوتے ہیں۔ ہمارا ان لوگوں سے کوئی ناتا، واسطہ، یا جان پہچان نہیں ہے۔ جمال کے ماں، باپ بھلا ہماری کیوں سنیں گے؟نصرت بھائی نیک دل اور سیدھے سادے، ہر ایک سے ہمدردی کرنے والے تھے۔ امی کو سمجھانے لگے کہ کوشش کرنے میں کیا حرج ہے۔ یہ ہمارے کرائے دار تو ہیں اور کرائے داروں کا بھی مالک مکان سے ایک سماجی بندھن قائم ہو جاتا ہے۔ اگر وہ نہ مانے تو نہ سہی، نیکی کے کام میں قدم اٹھانے میں تو کوئی حرج نہیں ہے۔تب والدہ بولیں، ٹھیک ہے، لیکن جمال احمد سے کہو کہ پہلے وہ جا کر اپنے ماں، باپ کے موڈ اور مزاج کو دیکھ آئے، وہاں کے حالات کا اندازہ کر لے، پھر ہی ہم اس کے ساتھ جائیں گے۔جس دن یہ طے پایا، اس سے اگلے دن جمال اپنے گاؤں چلا گیا۔ جاتے ہوئے کہہ گیا، دو چار دن میں لوٹ آؤں گا۔ گیارہ دن گزر گئے، لیکن وہ نہ لوٹا۔ اس دوران جمال کی بیوی ارجمند بانو کے ماں، باپ اور بیٹی سے ملنے آئے۔ وہ لوگ تین روز رہ کر چلے گئے، اور اپنی چھوٹی لڑکی، جو بہن کے ساتھ رہ رہی تھی، اس کو بھی لے گئے تھے۔ اب ارجمند بانو اکیلی رہ گئی تھی۔ خرچہ بھی اس کے پاس ختم ہو گیا تھا۔ وہ بہت پریشان تھی۔ امی جان بار بار تسلی دیتی تھیں، مگر وہ یہی کہتی تھی، اگر جمال نہ آیا تو میں کیا کروں گی؟ آپ لوگوں کا کرایہ بھی کہاں سے دوں گی؟تم اس کی فکر مت کرو، ہم تم سے نہ مانگیں گے اور جمال بھی آ ہی جائے گا، کوئی مجبوری آڑے آگئی ہو گی۔ والدین کے پاس گیا ہے، کسی دشمن کے پاس تو نہیں گیا۔ کیوں تم اس قدر گھبرا رہی ہو؟ امی نے ارجمند بانو کو تسلی دی، مگر اس کی گھبراہٹ اور بے چینی میں کمی نہ آئی۔ وہ بولی، وہ نہ آئے تو میں جان دے دوں گی، امی جان مگر میکے واپس نہ جائوں گی۔اس کی پریشانی دیکھ کر امی جان نے نصرت بھائی سے کہا، بیٹا بانو بہت پریشان ہے، تم جاؤ جا کر جمال کا پتا کر کے آؤ، وہ اوپر اکیلا رہنے سے گھبراتی ہے۔دوسری صبح بھائی کی چھٹی تھی۔ وہ صبح ہی بیدار ہو کر جمال کے گاؤں روانہ ہو گئے۔ دوپہر کو بھائی فاضل پور پہنچے۔ اڈے پر ہی جمال مل گیا۔ بھائی نے پوچھا، تم کیوں نہیں آرہے ہو؟ تمہاری بیگم وہاں بہت پریشان ہے، تبھی امی نے تم کو واپس لانے کو بھیجا ہے، کہ تمہارا پتا کروں۔ کچھ ایسا مسئلہ ہو گیا کہ مجھے ادھر ٹھہرنا پڑا ہے۔ جمال نے کہا۔ دراصل میرے کزن کا ایک دوست، جو خوشحال گھرانے سے ہے، اس کی دوستی کسی لڑکی سے تھی۔ ان دونوں کو لڑکی کے گھر والوں نے کسی جگہ دھر لیا اور کیس درج کروا دیا۔ انہوں نے میرے کزن کے ساتھ میرا نام بھی کیس میں لکھوا دیا کہ ہم اس کے لڑکے کے ساتھ ملے ہوئے تھے۔جس نے ان کی لڑکی کو ورغلایا ہے، اس کے پرچے میں میرا نام بھی آ گیا ہے۔ بڑی مشکل سے میرا نام تو نکال دیا گیا ہے، مگر اس وجہ سے ان لوگوں سے دشمنی پڑ گئی ہے۔ ہم چھپتے چھپتے پھرتے تھے۔ اب تم یہ ایک مہربانی کرو، یہاں فی الحال میری اور ارجمند کی شادی کے بارے میں کسی سے کوئی بات نہ کرنا۔ میں دو چار دن میں آ جاؤں گا۔ میری بیوی کو تسلی دینا اور یہ کچھ رقم جو جیب میں ہے، یہ بھی اس کو دے دینا۔ مکان کا کرایہ میں ادا کر دوں گا۔بھائی نصرت کو بھی لوٹنے کی جلدی تھی۔ تھوڑی دیر بعد وہ اڈے سے ہی ملتان آنے والی لاری میں بیٹھ گئے۔ بھائی جان رات ایک بجے گھر پہنچے۔ صبح رقم امی کے حوالے کی اور کہا کہ ارجمند کو تسلی دیں اور یہ رقم بھی دے دیں کہ جمال نے خرچے کے لیے بھجوائی ہے۔ کہنا کہ تسلی رکھے، جمال دو چار دنوں میں آ جائے گا۔شام کو ارجمند بانو خود بھائی جان کے پاس آئی کہ اس کی تسلی نہ ہو پارہی تھی۔ نصرت بھائی نے کہا، بہن ارجمند بانو، تسلی رکھو۔ میں جمال سے مل کر آ رہا ہوں، وہ جلد آنے والا ہے۔ گاؤں میں ایسا کچھ واقعہ ہو گیا ہے کہ اس کو رکنا پڑ گیا۔ دور روز بعد جمال لوٹ آیا تو ہم سب کو اطمینان ہوا۔ جمال کو آئے ہفتہ بھی نہ ہوا تھا کہ ایک محلے دار بھائی کے پاس آیا۔ کہا کہ آپ کے کچھ مہمان آئے ہیں اور آپ کا مکان تلاش کر رہے ہیں۔ میں ان کو لے آیا ہوں۔ بھائی جان اسٹور سے باہر آ گئے جہاں سامنے ٹیکسی رکی ہوئی تھی۔ بھائی نے ان میں بیٹھے لوگوں سے بات کی، پوچھا، آپ کون ہیں اور کہاں سے آئے ہیں؟ انہوں نے کہا، جمال نے آپ کا پتا دیا ہے، ہم اس کے بہن، بھائی ہیں۔ بھائی نے کہا، اچھا اگر اس نے میرا پتا آپ کو دے دیا ہے تو پھر تشریف لے چلئے۔ میری والدہ گھر میں ہیں، میں تھوڑی دیر میں اسٹور کے مالک سے چھٹی لے کر پہنچ جاؤں گا۔نصرت بھائی گو مگو میں تھے کہ عجیب آدمی ہے۔ خود منع کیا تھا کہ میرے رشتہ داروں کو نہ بتانا اور خود ہی میرے گھر کا پتا بھی بتا دیا کہ جہاں اس کی بیوی ارجمند بانو بھی رہتی ہے۔ بہر حال شام کو بھائی جان چھٹی لے کر آگئے۔ امی جان نے بتایا کہ مہمان تو چلے گئے مگر ان کے جانے کے بعد جمال اور اس کی بیوی بھی ہم سے لڑ کر چلے گئے ہیں۔ جمال نے مجھ سے کہا ہے کہ تمہارے بیٹے نے میرا راز افشا کر کے میرے ساتھ بڑی دشمنی کی ہے۔ میرے خاندان والوں کو بلوا کر اب وہ میرا قتل کرانا چاہتا ہے۔ یہ سن کر بھائی جان تو حیرت میں ڈوب گئے کہ یہ کیا ماجرا ہے۔امی نے بتایا کہ وہ ہفتہ بعد اپنا سامان اٹھا کر لے جانے کا کہہ کر گئے ہیں۔ وہ رات گزر گئی۔ صبح ناشتہ کرنے کے بعد بھائی اسٹور جانے کو تیار ہو رہے تھے کہ در پر دستک ہوئی۔ در کھولا تو دو برقع پوش عورتیں بڑی تیزی سے آئیں اور سیدھی امی جان کی طرف چلی گئیں۔ تھوڑی دیر بعد زور زور سے رونے کی آواز آنے لگی۔ یہ عورتیں کہہ رہی تھیں، جمال نے بڑا دھوکا کیا ہے۔ پہلے اس نے منگنی خالہ کی بیٹی سے کی، اب چھپ کر شادی رچالی۔ ہم خاندان میں کیا منہ دکھائیں اور بھانجی کے سامنے کس منہ سے جائیں؟ آپ کے گھر ہمارا بیٹا رہتا ہے، تو ایک بار اس کو ہم سے ملوادیں۔نصرت بھائی نے جمال کی ماں کو تسلی دی کہ خالہ جان آپ پریشان نہ ہوں۔ جب اس نے مکان کرائے پر لیا تو کسی کو علم نہ تھا کہ اس نے شادی والدین کی مرضی سے نہیں کی ہے، نہ مجھے اور نہ اس کے دوست کو کہ جس نے مکان دلوایا۔ ہم اس کے اس عمل میں شامل نہیں ہیں۔ آپ ہفتے بعد آجائیں، وہ اپنا سامان اٹھانے آئے گا، آپ اس سے مل لینا۔جمال کی ماں اس پر بولی، یہ سامان میں لے کر جاؤں گی، یہ میرے بیٹے کا سامان ہے، اس پر صرف میرا حق بنتا ہے۔امی جان نے سامان نہ اٹھانے دیا، کہا کہ بہن، جب تک جمال نہ آجائے، میں سامان کسی کے حوالے نہیں کروں گی۔ یہ اس کی امانت ہے، وہی لے کر جائے گا۔ وہ خاتون خفا ہو کر چلی گئیں۔ دوسرے دن جمال کی ماں کے ہمراہ اس کے والد بھی آگئے۔ وہ اونچا اونچا بولنے لگے۔ یہ اتوار کا دن تھا اور بھائی گھر پر تھے۔ نصرت بھائی اس بزرگ کے سامنے مجرم کی طرح نظر آ رہے تھے۔ وہ ادب کی وجہ سے چپ تھے، مگر بڑے میاں گرج رہے تھے کہ میرے بیٹے کا سامان ہے، میرے حوالے کر دو، ہم اس کی ہر شے کے حقدار ہیں۔ ٹھیک ہے لیکن جب تک جمال یا اس کی بیوی نہ آجائیں، سامان حوالے نہیں کر سکتا۔ وہ آئے گا تو اس کو کیا جواب دوں گا؟ اس پر وہ اور غصہ ہونے لگے اور جیب سے ایک خط نکال کر دکھایا کہ دیکھو جمال نے یہ خط مجھے خود دے کر تمہارے پاس بھیجا ہے۔ خط میں لکھا تھاابا جان معاف کر دیجئے۔ ارجمند بانو میری بیوی نہیں ہے اور نہ میں نے اس کے ساتھ نکاح کیا ہے۔ اس کے ساتھ کیسے نکاح ہو سکتا ہے جبکہ اس کا تو پہلے سے نکاح کسی کے ساتھ ہے؟ یہ عورت زبردستی میرے گلے پڑ گئی۔ یوں سمجھ لیں میرا اس کے ساتھ کوئی واسطہ نہیں ہے۔ آپ میرا خط نصرت صاحب کو دکھا دیں گے تو وہ آپ کو سامان اٹھانے دے گا۔نصرت بھائی نے وہ خط پڑھ کر بڑے میاں کو پکڑا اور کہا کہ میں کسی ایسے رقعے کو نہیں مانتا۔ جب تک از خود جمال نہ آئے گا، میں کسی کو اپنے کرایے دار کی کسی شے کو ہاتھ نہیں لگانے دوں گا۔ وہ لوگ گرجتے برستے چلے گئے، لیکن ہم سوچتے رہ گئے کہ اگر یہ خط واقعی جمال کا تحریر کردہ ہے تو کیا کوئی سامان کی خاطر اتنا گر سکتا ہے کہ بیوی کو بیوی ماننے سے انکار کر دے۔ ہفتے بعد ارجمند بانو اپنی بہن کے ساتھ آ گئی۔ امی اس پر خفا ہونے لگیں کہ تم عجیب لوگ ہو، ہمیں خواہ مخواہ مصیبت میں پھنسا دیا ہے۔ تب وہ رونے لگی۔ بولی، میں ساری بات آپ کو بتا دیتی ہوں کیونکہ میں آپ کو سگی ماں کی جگہ اور نصرت کو دل سے بھائی مانتی ہوں۔ پھر اس نے بتایامیں چھوٹی سی تھی، ماں فوت ہو گئی اور باپ نے دوسری شادی کر لی، اس عورت نے مجھے بہت ستایا۔ گیارہ سال کی عمر میں میری شادی منان نامی شخص سے کر دی۔ شادی کے عوض اس نے منان سے اچھی خاصی رقم لی۔ تبھی اس شخص نے مجھے بیوی نہیں، ایک زر خرید لونڈی سمجھا۔ چار سال تک میں منان کے حقارت آمیز سلوک کا نشانہ بنتی رہی۔ ماں کبھی کبھی آجاتی تھی۔ جب میں نے ایک بچی کو جنم دیا، ماں کی آمد و رفت زیادہ ہو گئی۔ اور شوہر کی بد سلوکی دیکھ کر مجھ سے ہمدردی کرنے لگی۔ کہتی، مجھے کیا خبر کہ یہ اتنا ظالم انسان ہے، تم پر اتنے ستم توڑے گا۔ جانتی تو اس سے کبھی تیری شادی نہ کرتی۔ باپ تیرے امر گیا ہے، ورنہ وہ اس کو مزا چکھا دیتا۔اس طرح میں زمانے کی ستائی کو ماں نے ورغلایا، میرے شوہر کو تم لوٹا دی اور مجھے گھر لے آئی۔ چند دن خوب آؤ بھگت کی اور خیال رکھا۔ میں نے بھی پہلی بار سکھ کا سانس لیا لیکن اس کے بعد جب ان کے مقاصد کا علم ہوا تو میں ششدر رہ گئی۔ اب علم ہوا کہ میری سوتیلی ماں اچھے چال چلن کی نہیں ہے۔ مجھے بھی اس نے اپنے رستے لگانا چاہا۔ ایک روز گھر میں ماں تھی جو غیر شخص کے ساتھ رہتی تھی اور اس کو اپنا دوسرا شوہر ظاہر کرتی۔ اسی غیر شخص کے حوالے کیا تو سب کچھ سمجھ میں آگیا۔ اس رات کسی طرح میں ماں کے گھر سے عزت بچا کر نکل جانے میں کامیاب ہو گئی لیکن بھاگ کر اب جاتی کہاں؟ بس اڈے پر کھڑی تھی کہ جمال پاس آ گیا۔ وہ مجھے ادھر ادھر دیکھتے دیر سے تاک رہا تھا۔ پوچھا، کہاں جانا ہے؟ میں نے رو کر مختصر احوال بتا دیا۔ اس نے تسلی دی اور بولا، مجھ سے شادی کرو گی تو میرے ساتھ چلو۔ اس طرح میں اس کے ساتھ ہوئی۔ وہ شہر میں ملازمت کرتا تھا اور اپنے دوست کے پاس رہتا تھا۔ یہ مجھے وہاں لے آیا اور اپنے دوست کی فیملی سے ملایا۔ دوست سے نہ جانے کیا کہا۔ اگلے دن ایک فارم لے آیا اور کہا، اس پر انگوٹھا لگا دو۔ تمہارے پہلے شوہر پر تنسیخ نکاح کا کیس کرنا ہے۔ اس کے بغیر تمہاری مجھ سے شادی نہیں ہو سکتی۔مجھے جمال اور اس کا ساتھ پہلی نظر میں اچھا لگا تھا، یعنی ہمارے دلوں نے ایک دوسرے کو قبول کیا تو میں نے انگوٹھا لگا دیا۔ کیس چلا، تب تک میں جمال کی فیملی کے ساتھ رہی۔ وہ خود گاؤں چلا جاتا، جب پیشی ہوتی، آ جاتا۔ اس طرح کیس کے اختتام تک چلتا رہا۔ وہ دن بھی آ گیا کہ کیس کا فیصلہ ہو گیا۔ مجھے عدالت سے خلع مل گیا اور پھر ہم نے نکاح کر لیا۔ میں نے عدت کے دن بھی جمال کے دوست کے گھر گزارے تھے۔ یہ لوگ اچھے تھے، ہماری شادی میں بھی شریک ہوئے تھے۔ ہمارے نکاح کے گواہ ہیں۔ اہم بات یہ کہ جمال کے دوست نے نکاح کے وقت میرے ماموں سے رابطہ کیا، وہ بھی نکاح میں شریک ہوئے تھے۔ میرے یہ ماموں سوتیلی ماں کے بھائی تھے، مگر یہ اپنی بہن کے جیسے نہیں تھے، یہ اچھے انسان تھے۔ انہوں نے میری امی کے ساتھ بھی صلح کروا دی تاکہ میں سسرال میں عزت پاسکوں۔ کہا کہ اس نے دوسری شادی کر لی ہے اور عزت کی زندگی گزار رہی ہے۔میری بچی وفات پا چکی تھی جو میری سوتیلی ماں کے پاس تھی۔ جب ماں نے بتایا تو مجھے دکھ تو ہوا مگر میں نے اس کو اللہ کی رضا جانا۔ نکاح کے بعد جمال نے گھر کرائے پر لے لیا اور ہم یہاں آ گئے۔ اس کی آپ بیتی سن کر مجھے امی جان اور نصرت بھائی کو دکھ ہوا اور ہم نے اس کو معاف کر دیا۔ دوپہر کو اسی دن اچانک جمال بھائی کے والدین دوبارہ ہمارے گھر آ گئے۔ ان کے ساتھ دور رشتہ دار مرد بھی تھے۔ یہ جمال کا سامان اٹھانے آئے تھے۔ حیرت کی بات یہ کہ اس پورے قصے کا مرکزی کردار جمال ابھی تک غائب تھا۔جمال کے والدین ارجمند بانو پر گرجنے لگے کہ تم ایسی بازاری عورتوں کا تو کام ہی صاحب جائیداد لڑکوں کو پھانسنا ہے۔ میں تم کو ابھی پولیس کے حوالے کرتا ہوں۔ بیچاری ارجمند رورہی تھی۔ پہلے تو ہم خاموشی سے سنتے رہے، مگر امی نہ رہ سکیں۔ وہ بولیں، خان صاحب ہم آپ کو نہیں جانتے۔ جس کا سامان ہے جب تک وہ نہیں آئے گا، ہم کسی چیز کو ہاتھ نہ لگانے دیں گے۔ میں نے اوپر کی منزل میں جہاں ان کا سامان ہے تالا لگا دیا ہے اور اب آپ ہمارا تالا توڑ کر دکھائیں۔ ہم بھی پولیس میں رپورٹ کرائیں گے۔ پہلے آپ بیٹے کو لائے، پھر سامان اٹھائے۔ ان کے ساتھ آئے رشتہ دار نے کہا، آپ پولیس کو درمیان میں نہ لائیں۔ ہم شریفوں کی طرح آپس میں بات چیت سے معاملہ طے کر لیتے ہیں۔اگر یہ عورت اپنے نکاح کا ثبوت دے سکتی ہے تو ہم اس کو بہو مان لیتے ہیں۔ ارجمند بولی۔ جہاں جس گھر میں میر انکاح ہوا تھا یہ وہاں چلیں۔ وہ لوگ میرے نکاح کے گواہ ہیں۔ اس کے سوا اور کوئی نکاح کا ثبوت میرے پاس موجود نہیں ہے۔ تب تو یہ سب کچھ ایک فراڈ ہے ارجمند بانو۔ جمال کے چچا نے کہا۔ اب اس سامان پر تیرا کوئی حق نہیں ہے۔ ہم حیران تھے کہ تھوڑے سے سامان کی خاطر یہ لوگ کس طرح انسانیت سے گری ہوئی باتیں کر رہے ہیں۔ رات تک کچھ طے نہ ہو سکا۔ بالآخر نصرت بھائی بولے۔ آپ سب لوگ رات کو یہاں سو جائے۔ صبح میں ارجمند بانو کے بتائے پتے پر اس کے دوست کا گھر تلاش کرتا ہوں۔ اس سے شاید جمال کا پتا معلوم ہو جائے۔ تبھی اس کے والد بولے۔ جمال میں اتنی ہمت نہیں کہ وہ ہمارے سامنے آئے۔ وہ نہیں آئے گا۔ سمجھا بجھا کر امی اور بھائی نے ان کو راضی کیا اور بستر وغیرہ بھی اوپر کی منزل پر لگا دیئے۔ ارجمند کو بھی وہاں ہی سونے کے لئے بھیج دیا کہ وہ ابھی تک ہماری کرائے دار تھی۔ بیٹھک میں جمال کے دونوں چچائوں کے لئے بستر لگا دیئے گئے۔ وہ وہاں چلے گئے۔ کچھ ہی دیر گزری تھی کہ ارجمند نیچے آگئی اور امی سے لپٹ کر رونے لگی۔ بولی۔ امی جان میں جان چکی ہوں کہ جمال اب نہیں آئے گا کیونکہ اس کے والدین اس پر برہم ہیں۔ وہ شادی شدہ ہونے سے انکار نہ کر دے۔ آپ مجھ کو اپنے پاس رکھ لیں۔ میں لوٹ کر اب اپنی ماں کے گھر نہ جائوں گی۔ جہاں میر اسوتیلا باپ بھی اس کے ساتھ رہتا ہے۔ امی نے کہا۔ بانو حوصلہ رکھو۔ جمال ضرور آئے گا۔ ہم تم کو اپنے پاس نہیں رکھ سکتے۔ ابھی تو تم کو اپنی امی کے گھر ہی جانا ہو گا۔ وہ بولی۔ مجھے کسی کی ملازمہ رکھوادیں۔ میں برتن دھولوں گی۔ آپ پر بوجھ نہ بنوں گی۔ ماں نے سمجھایا کہ لڑکی یہ نہیں ہو سکتا۔ نجانے تمہارے پہلے شوہر کا کیا معاملہ ہے۔تمہاری ماں اور اس کے رشتے دار بھی ہمارے دشمن ہو جائیں گے۔ یہ لوگ ہم پر اغوا کا پرچہ درج کروادیں گے۔ ہم کس کس کو جواب دیں گے۔ تم فی الحال اپنا سامان اٹھائو اور ماں کے پاس چلی جائو۔ وہ سوتیلی سہی، تمہاری شادی میںشریک نہ ہوئی، اس کا بھائی تو شریک ہوا ہے۔ تم اسی ماموں کو جاکر معاملہ گوش گزار کر و۔ وہ تمہاری مدد کریں گے۔ امی کی باتوں سے ارجمند مایوس ہو گئی۔ نصرت بھائی اپنے کمرے میں سب باتیں سن رہے تھے۔ وہ آگئے تو ارجمندان کے آگے ہاتھ جوڑنے لگی۔ بھائی نصرت ، میں نے تم کو بھائی کہا ہے۔ تم ہی اس بے آسرا بہن کو پناہ دے دو۔ نصرت نے بھی کہا۔ بے شک تم میری بہن جیسی ہو مگر بانو بہن تم کو ہماری مجبوریوں کا اندازہ نہیں ہے۔ہم مجبور ہیں۔ اب سو جائو۔ صبح دیکھیں گے کہ کیا کرنا ہے مگر وہ سوئی نہیں۔ وضو کر کے نفل پڑھنے اور خدا سے دعائیں مانگتی رہی۔ کچھ دیر بعد وہ اوپر چلی گئی۔ صبح کے وقت اس کی ساس وضو کرنے نیچے آئی کہ فجر کی نماز کا وقت تھا۔ امی نے بھی وضو کیا کہ نماز پڑھ لیں۔دو چار منٹ گزرے ہوں گے کہ ایک چیخ بلند ہوئی۔ اتنے میں امی بھی چیچنے لگیں کہ مکان کو آگ لگ گئی ہے۔ ہم سب صحن سے اوپر دیکھنے لگے ، جہاں سے شعلے نظر آرہے تھے۔نصرت بھائی جان بھاگ کر اوپر پہنچے۔ عجیب منظر دیکھا۔ ارجمند کا جسم جل رہا تھا۔ شعلے اس کے چاروں طرف بھڑک رہے تھے۔ وہ چھت پر باورچی خانے کی دیوار کے پاس کھڑی تھی۔ پھر وہ جلتی ہوئی غسل خانے کی طرف دوڑی۔اتنے میں امی جان بھی پہنچ گئیں۔ اس وقت تک بانو پانی کا نلکا کھول کر خود پر پانی گرا چکی تھی۔ ہمارے پہنچنے سے پہلے اس نے اپنی آگ خود بجھائی تھی۔ ماں نے اس پر چادر ڈالی۔ اس کے کپڑے تو جل کر بھسم ہو چکے تھے۔ نصرت بھائی اور میں نے مل کر اس کو چار پائی پر ڈالا، اس وقت بھی وہ ہوش میں تھی۔ بولی۔ نصرت بھائی پولیس کو بلوائے میں نے بیان لکھوانا ہے۔ میں نے اپنے آپ کو خود آگ لگائی ہے۔ مجھے کسی نے نہیں جلایا۔ ایسا نہ ہو کہ جمال کے والدین پر الزام آجائے۔ کسی پڑوسی نے پہلے ہی پولیس کو فون کر دیا تھا کہ ان کی چھت سے ہماری چھت کا منظر واضح نظر آرہا تھا آنا فانا پولیس آگئی۔ تھانہ ہمارے گھر سے قریب ہی تھا۔ ارجمند بانو کہہ رہی تھی۔ اب یہ لوگ خوش ہو جائیں۔ جس سامان کی خاطر یہ لوگ پریشان ہو رہے تھے ان کو ہی مل جائے گا۔ میں تو اب نہ بچوں گی۔پولیس کو اس نے چند جملوں میں بمشکل یہ بیان دیا کہ میں نے خود کو خود جلایا ہے تا کہ میں درمیان سے ہٹ جائوں اور میرا شوہر اپنی منگیتر سے شاید کرلے۔ میں اپنے ساس سسر کو راضی کرنا چاہتی تھی جو میری اور جمال کی پسند کی شادی سے غمزدہ تھے مگر انہوں نے مجھے نہیں جلایا۔ میر اسامان بھی ان کو لے جانے دینا۔ یہ کہہ کر اس نے دم توڑ دیا۔ جمال کی والدہ سے پوچھا گیا تو وہ بولی۔ میں فجر کی نماز پڑھ رہی تھی۔ سجدے میں تھی کہ ارجمند بانو کے چیخنے کی آواز آنے لگیں۔ میں نے نماز توڑ دی۔ اٹھ کر دیکھا تو وہ چھت کے درمیان کھڑی تھی اور اس کے کپڑوں میں آگ لگی کے والد نے بھی یہی بیان دیا کہ وہ نماز کے لئے وضو کرنے کو غسل خانے میں تھے کہ چلانے کی آواز پر باہر نکلے۔ یہ منظر دیکھا تو دل دہل گیا کہ جلتی ہوئی ارجمند غسل خانے کی طرف بھاگی جارہی تھی۔ بعد میں جمال کے والدین پولیس والوں سے ملتے رہے۔ نصرت بھائی تو اس کو لے کر اسپتال چلے گئے تھے۔ اس نے کب دم دیا مجھے نہیں معلوم ، مگر سب نے اس کو اتفاقی حادثہ قرار دے دیا۔ پولیس نے بھی جو کار روائی کرنا تھی کر لی اور جمال کے والدین کو بے قصور قرار دیا لیکن میں آج بھی سوچتی ہوں کہ ارجمند بانو کی خود کشی میں کیا ہم سب بھی قصور وار نہیں۔ اس کی سوتیلی ماں سابقہ شوہر ، جمال اور اس کے والدین اور وار ماں سابقہ ، اور ہم، کہ آخر میں اس نے ہاتھ جوڑ کر ہم سے بھی تو پناہ کی درخواست کی تھی مگر مصلحتوں کے سبب سبھی نے اس کو مرنے کے لئے مایوس چھوڑ دیا۔ اگر ہم نے اخلاقی سہارا دیا ہوتا تو شاید یہ نہ ہوتا۔
Khamosh Muhabbat,عورتوں کی عمومی عادت کے مصداق، محفل میں گپ شپ جاری تھی۔ دلہن اور دولہا کی خوبصورت جوڑی پر جہاں رشک کیا جا رہا تھا، وہیں زیورات اور لباس پر ملی جلی کیفیات کا اظہار بھی ہو رہا تھا۔ زمل کے چہرے پر ایک حسین مسکراہٹ تھی، اور کیوں نہ ہوتی؟ آخر سال بھر کی منگنی کے دوران، سسرال کی طرف سے جو عزت اور محبت ملی، اس نے زمل کی خوداعتمادی کو چار چاند لگا دیے تھے۔تمام کزنز زمل کی قسمت پر رشک کر رہی تھیں، اور کیوں نہ کرتیں؟ وہ ایک مختصر مگر شاندار فیملی کے اکلوتے بیٹے کی دلہن بن گئی تھی۔ جاسم، جو دو بہنوں کا لاڈلا اور سب کا چہیتا تھا، بہنوں سے چھوٹا تھا اور دونوں بہنیں اپنی اپنی زندگیوں میں خوش تھیں۔ جاسم کے گھرانے میں کل تین افراد تھے ساس، سسر، اور جاسم خود۔ جبکہ زمل ایک بڑی جوائنٹ فیملی سے تعلق رکھتی تھی، جہاں ہر وقت گھر میں ایک بارات کا سماں رہتا تھا۔زمل کے والد کے چھ بھائیوں کی بڑی فیملی تھی، اور ہر وقت کسی نہ کسی کا مہمان آنا جانا لگا رہتا تھا۔ زمل کی چار بڑی بہنیں بھی اکثر اپنے بچوں سمیت بھائیوں کے گھر مقیم رہتی تھیں۔ ایسے ماحول میں زمل کا گریجویشن مکمل کرنا کسی معجزے سے کم نہیں تھا۔رشتے کے لیے جاسم کو دیکھ کر زمل نے زیادہ وجاہت کی امید تو نہیں کی تھی، لیکن اس کی شرافت اور سادگی نے سب کو متاثر کیا۔ یہ شادی مکمل طور پر ایک ارینج میرج تھی۔ جاسم اور زمل نے سب کی رضامندی سے ایک دوسرے کو صرف ایک بار دیکھا، تاکہ شرعی تقاضے پورے ہو سکیں۔زمل، اپنے گھرانے کی سب سے بڑی اولاد تھی اور اس کے قریب تمام کزنز اس سے چھوٹے تھے۔ یوں بہت خوبصورت انداز میں اس کی منگنی جاسم کے ساتھ طے پا گئی۔ منگنی کے سال بھر کے دوران عید، شب برات اور دیگر مواقع پر زمل کے سسرال سے قیمتی تحائف آتے رہے، اور ان ہی مواقع پر زمل اور جاسم کی ملاقات بھی ہوتی تھی۔زمل کی والدہ نے پہلے ہی واضح کر دیا تھا کہ شادی سے پہلے فون پر بات چیت یا اکیلے ملاقات کی اجازت نہیں ہوگی۔ والدہ نے جاسم کو بھی باور کرایا تھا کہ زمل جیسی بہو ڈھونڈنے میں انہوں نے کافی محنت کی ہے، اور وہ کسی قیمت پر اس رشتے کو خراب کرنے کا تصور بھی نہیں کر سکتیں۔ جاسم نے والدہ کی خواہش کا احترام کیا، لیکن اس دوران جو قربانی جاسم نے دی، اس کا اندازہ صرف وہی کر سکتا تھا۔چاہتے ہوئے بھی جاسم اس کیفیت کو سمجھ نہیں پا رہا تھا جس سے وہ گزر رہا تھا۔ وہی جانتا تھا کہ اس وقت وہ کن مشکلات سے دوچار ہے۔ ایک ہی وقت میں وہ وہاں موجود بھی تھا اور غیر موجود بھی۔ جب بھی کوئی مہمان آ کر سلامی کی رسم ادا کرتا، تو اسے زبردستی مسکرانا پڑتا۔ وہ اپنی اضطرابی کیفیت پر قابو پانے کی کوشش کر رہا تھا، لیکن شاید ناکام ہو رہا تھا۔ کچھ جہاندیدہ نظروں نے اس کی پریشانی کو بھانپ لیا تھا، جو چھپائے نہیں چھپ رہی تھی۔تقریب میں بہترین کھانا، خوبصورت سجاوٹ، شاندار بینکوئٹ ہال، اور دلہن والوں کی بے پناہ پذیرائی کا اہتمام کیا گیا تھا۔ قیمتی تحائف سے گھر بھرا ہوا تھا، اور سلامی میں جاسم کو ایک قیمتی گاڑی بھی دی گئی تھی۔ لیکن پھر بھی وہ اتنا مضطرب کیوں تھا؟  عروسی کمرے کی تزئین و آرائش بے حد شاندار تھی۔ نئے پردے، قیمتی فرنیچر، اور پھولوں کی خوشبو ہر طرف پھیلی ہوئی تھی۔ بیڈ سے دروازے تک گلاب کی پتیاں بچھائی گئی تھیں، جن پر قدم رکھتے ہی زمل نے ایک خوبصورت خواب جیسا احساس پایا۔ رسموں کے مختصر سلسلے کے بعد، زمل کی نندوں نے اسے کمرے تک پہنچا دیا۔کمرے میں سفید پھولوں اور گلابوں کی خوشبو زمل کے مہندی اور پرفیوم کی مہک کے ساتھ مل کر ایک سرور انگیز فضا پیدا کر رہی تھی۔ زمل نے اپنے بھاری لہنگے کو بیڈ پر پھیلایا اور جہیز کے ساتھ آئی ہوئی خوبصورت سنہری تکیے سے سر ٹکا لیا۔ اس کے دل میں خوشی اور جوش کے ملے جلے جذبات تھے۔ وہ اس لمحے کا انتظار کر رہی تھی، جب وہ جاسم کے ساتھ وہ سب باتیں کرے گی، جو اس نے منگنی کے عرصے میں اپنے دل میں جمع کر رکھی تھیں۔جاسم کے آنے کی آہٹ سن کر زمل سیدھی ہو کر بیٹھ گئی۔ جاسم کو معلوم تھا کہ اندر اس کی خوابوں جیسی دلہن اس کا انتظار کر رہی ہے۔ وہ دھیرے دھیرے چلتا ہوا بیڈ کے قریب آیا، لیکن زمل کے معصوم حسن نے اس کی توجہ کو اپنی طرف مبذول کر لیا۔ وہ بے اختیار بیڈ کے پاس بیٹھ گیا اور دھیرے سے زمل کا ہاتھ تھام لیا۔اچانک، جیسے کوئی خیال اس کے ذہن میں آیا،اس نے اپنی شیروانی کی جیب سے ایک دل کی شکل کی مخملی ڈبیا نکالی۔ ڈبیا کھول کر اس میں موجود خوبصورت انگوٹھی نکالنے لگا، لیکن اگلے ہی لمحے وہ زمل کے حسن کے سحر سے جیسے باہر نکل آیا۔ انگوٹھی پہنانے کے بجائے، اس نے انگوٹھی زمل کے قدموں کے قریب گرا دی اور بغیر کچھ کہے الٹے قدموں کمرے سے باہر نکل گیا۔ زمل حیران و پریشان کبھی انگوٹھی کو دیکھتی، تو کبھی کھلے دروازے کی طرف، جہاں سے ابھی جاسم عجیب انداز میں نکل کر گیا تھا۔ پہلی رات کی یہ فسوں خیز گھڑیاں دھیرے دھیرے بیت گئیں۔ زمل، جو اس غیر متوقع رویے سے ششدر تھی، آہستہ آہستہ رونے لگی۔ روتے روتے اسے معلوم ہی نہیں ہوا کہ کب رات ختم ہوئی اور کب صبح کی روشنی نمودار ہوئی۔زمل کی آنکھ کھلی تو دروازے کی مسلسل دستک نے اسے چند لمحوں کے لیے گہری سوچ میں ڈالا۔ وہ کچھ دیر کے لیے بھول گئی تھی کہ وہ کہاں ہے اور رات کو کیا ہوا تھا، لیکن اگلے ہی لمحے اس کی نظر بینڈ پر اور دائیں جانب جاسم پر پڑی۔ اس نے دھیرے سے جاسم کا کندھا ہلایا، جو گہری نیند میں نہیں تھا اور فوراً جاگ گیا۔اس نے دروازے کی طرف اشارہ کیا جہاں مسلسل دستک ہو رہی تھی۔ آپ دروازہ کھول دیں، میں واش روم جا رہی ہوں۔رات کو جو بھی ہوا تھا، اس کے پیچھے جو بھی راز چھپے تھے، بہرحال وہ اپنا تماشہ نہیں بنوانا چاہتی تھی۔ اس لیے اس نے اپنے لہنگے کو سنبھالا اور واش روم کی طرف بڑھ گئی۔ وہ نہیں چاہتی تھی کہ کوئی اس کی رات والی حالت میں دلہن کے روپ میں دیکھے۔ جاسم، جو نہ جانے کب واپس آ کر سو گیا تھا، شاید صبح تک سونے کی کوشش کر رہا تھا۔زمل سوچتی ہوئی واش روم پہنچی اور وہاں جا کر اپنی آنکھوں پر پانی کے چھینٹے مارنے لگی۔ رونے اور جاگنے کی وجہ سے اس کی آنکھیں سوجی ہوئی تھیں، اور وہ کوشش کر رہی تھی کہ ان کا بوجھ کم ہو سکے۔  شام کو دلیمہ کی تقریب مارگلہ کی پہاڑیوں کے درمیان عالی شان ہوٹل میں منعقد تھی اور سب اس شادی کی یادگار تقریبات کی تعریف کر رہے تھے۔ ذیل کے سارے خاندان کے چہروں پر فخریہ مسکراہٹ تھی اور زمل کے والدین تو پھولے نہیں سما رہے تھے۔ کل کی نسبت آج جاسم نے اپنے آپ پر قابو پا لیا تھا، لیکن بے انتہا خوبصورت میک اپ، مہنگے اور خوبصورت لہنگوں، اور بے شمار جیولری کے باوجود وہ پریشان دکھائی دے رہی تھی۔ اس کی کزنز اس سے چھیڑ چھاڑ کر رہی تھیں، تو وہ زبردستی کی مسکراہٹ اپنے ہونٹوں پر سجا کر انہیں مطمئن کرنے کی کوشش کر رہی تھی۔ نہ چاہتے ہوئے بھی، وہ وہی چیزیں پہن رہی تھی جو کل جاسم نے اسے پہنانے کے بجائے اس کے قدموں کی نذر کر دی تھیں۔ اس نے یہ سب اس لیے پہن لیا تھا کیونکہ وہ جانتی تھی کہ سب اسے منہ دکھائی کے تحفے کے طور پر لازمی کچھ پوچھیں گے۔سب جاسم کی پسند کی تعریف کر رہی تھیں۔ اس کی اسٹرمنی بہت ہی نازک تھی اور اس میں جڑے ہوئے ڈائمنڈ کی چمک ہر چیز پر حاوی ہو رہی تھی۔ شاید اس کی چمک میں ہی زمل کے آنسو بھی چھپے ہوئے تھے۔  ایک اجنبیت کی دیوار ہے سامعہ، جو ہم دونوں کے درمیان ہے اور وہ ہٹ ہی نہیں پا رہی۔ آج اس نے دل کڑا کر کے اپنی قریبی دوست سے فون پر بات کی۔ کیا تم دونوں بھی اسی طرح رو رہے ہو؟ سامعہ ساری تفصیلات سن کر شدید جھٹکے میں آ گئی۔نہیں یار شادی کے ان دنوں میں تو احمد مجھے اپنی نظروں سے اوجھل ہی نہیں ہونے دیتے تھے۔ حتیٰ کہ جہاں بھی میں جاتی، وہ بھی میرے پیچھے ہی رہتے تھے۔ بعض اوقات تو میری ساس کو بھی برا لگتا تھا کہ لڑکا بیوی کے پیچھے دیوانہ ہو گیا ہے۔ اور تو اور، مجھے میکے بھی لے جاتے ہیں، اب تک۔ روزانہ گجرے لاتے ہیں، خود اپنے ہاتھوں سے پہنانا اور جب میں تیار ہوتی ہوں تو سامنے ڈریسنگ ٹیبل پر بیٹھ کر مجھے دیکھتے رہتے ہیں۔ کئی بار تو میں انہیں ناراض ہو جاتی ہوں، انہیں جھنجھلا کر کمرے سے نکالتی ہوں، لیکن وہ پھر بہانے سے واپس آ جاتے ہیں۔ اب دو سال بعد اتنی دیوانگی تو نہیں ہے، مگر ابھی بھی جب گھر آتے ہیں تو مجھے ڈھونڈتے ہیں اور جب تک بانہوں کا حصار نہ ڈالیں، فریش بھی نہیں ہوتے۔ سامعہ آگے کچھ اور کہتی، مگر شرم کے مارے رک گئی۔تو اس کا مطلب یہ ہے کہ کچھ تو ہے جو غلط ہے؟جاسم کا رویہ بس ایسا ہے جیسے ہم روم میٹ ہوں، بس حقوقِ زوجیت کا رشتہ ہے ہم دونوں کے درمیان۔ باقی دو ماہ سے ہم اجنبی ہیں، اتنے ہی جتنے منگنی کے وقت تھے۔ مجھے نہیں پتا جاسم کو کیا ہوا؟ اس نے سرد آہ بھری، اوردوسری طرف سامعہ کو بھی تشویش ہونے لگی۔کیا تمہیں کوئی نفسیاتی گرہ محسوس ہو رہی ہے؟ہرگز نہیں اگر ایسا ہوتا تو منگنی کے وقت جاسم کی طرف سے کارڈ، چاکلیٹس، آنکھوں میں اشتیاق کا جہان آباد رہتا تھا۔ تو پھر تم سوچو، منگنی سے شادی تک کے عرصے میں کچھ تو ایسا ہوا ہے جس نے جاسم کو بدل دیا۔ تم اکیلے میں سوچو، کہاں پہ غلط ہوا؟ یا پھر خدا نا خواستہ، کوئی اور لڑکی؟ سامعہ نے بات ادھوری چھوڑ دی۔زمل نے فون بند کر دیا اور سوچنے لگی کہ کیا ہوا ہوگا جس نے جاسم کو بدل ڈالا؟  سنیے  جاسم نے زمل کی جانب غور سے دیکھا۔ اگر وہ اپنے خول میں بند تھا تو زمل نے بھی اسے چھیڑنے کی کوشش نہیں کی تھی۔ پھر کیا تھا جو وہ آج اسے اتنے استحقاق سے مخاطب کر رہی تھی؟ اس نے استفہامیہ انداز میں اسے دیکھا، گویا پوچھ رہا ہو، کیا کہتا ہے؟آنکھوں سے کہنے کے بجائے آپ مجھے منہ سے بھی پوچھ سکتے تھے، لیکن آپ ایسا رویہ کیوں رکھتے ہیں مجھ سے؟ زمل روہانسی ہو گئی، اس کے اعصاب جواب دے رہے تھے۔بولو، کیا کہنا ہے؟ تمہیں مجھ سے کچھ نہیں کہنا؟ میرے خیال میں میں نے تمہاری ساری ضروریات اور خواہشات کو پورا کرنے میں کوئی کمی نہیں رکھی، پھر بھی اگر تمہیں مجھ سے کوئی گلہ ہے یا کچھ محسوس ہوتا ہے تو وہ بھی بتا دو۔ اس کے لہجے میں صدیوں کی تھکن تھی، جیسے کسی مسافر کو منزل کے درمیان راستہ بھول جائے۔ اسے پہلی بار لگا کہ جاسم پریشان ہے، لیکن آخر کس بات سے؟ جاسم، ہم کہیں ہنی مون کے لیے نہیں گئے ہیں، سب مجھ سے پوچھ رہے تھے، تم لوگگھومنے کے لیے نہیں گئے، تمہاری اماں نے بھی کہا تھا کہ انہوں نے تو تم سے کہا تھا جانے کے لیے لیکن تم نے منع کر دیا کہ ضروری نہیں ہے۔ ہاں، میں نہیں سمجھتا کہ یہ ضروری ہے، اور اگلے ہفتے سے میں اتوار کو بھی گھر میں نہیں رہوں گا، نہ ہی عام دنوں کی طرح شام کو جلد گھر آؤں گا۔ جاسم نے سرد لہجے میں اسے اطلاع دی۔ لیکن کیوں؟ کہاں جاؤ گے آپ؟ کچھ مسئلے مردوں کو خود حل کرنے ہوتے ہیں، اس کے لیے ضروری نہیں کہ عورتوں کو بھی پریشان کیا جائے یا لازمی ہو کہ ہر بات انہیں بتائی جائے۔ تمہارے لیے اتنا کافی ہے کہ میں تمہاری کسی ضرورت سے غافل نہیں ہوں۔ بہت جلد شاید تمہیں لے جاؤں گا، ان شاء اللہ۔اب سو جاؤ۔ یہ کہتے ہوئے جاسم نے لیمپ کی لائٹ بند کر دی اور کروٹ بدل کر لیٹ گیا۔اس کے رویے پر زمل دیر تک سوچتی رہی، لیکن اس بے دردی کی بے خبری پر اسے جی بھر کے غصہ آیا، مگر خاموشی سے آنسو بہانے کے علاوہ کوئی چارہ نہ تھا۔ شادی کے نو ماہ بعد بھی وہ دونوں دوست نہ بن سکے تھے، نہ ہی وہ جان پائی تھی کہ آخر کیا وجہ ہے جو جاسم آج بھی سرد مہر ہے۔ ان ہی دنوں بڑے چاچی کی عبیرہ کی شادی کا غلغلہ اٹھا۔ اس کی مایوں کی تقریب بھی تھی، جاسم نے تو آنے سے معذرت کر لی تھی لیکن اسے اچھی خاصی رقم دے دی تھی تقریب کی شاپنگ اور لین دین کے لیے۔ وہ جانتی تھی جاسم کی مصروفیات کہ وہ رات کو گیارہ بارہ بجے سے پہلے گھر نہیں آ پاتا تھا اور چھٹی کے دن بھی اسے شام کو جانا ہوتا تھا۔ سسرال میں سب اچھے تھے، نندیں بہت کم میکے آتی تھیں اور ساس سسر بہت محبت کرنے والے تھے۔ بس جاسم میں والہانہ پن نہیں رہا تھا۔ اس نے بھی کڑھنا تو نہیں چھوڑا، بس سمجھوتا کر لیا تھا۔ جاسم میں والہانہ پن نہیں تھا۔ اس نے بھی روم میں داخل ہو کر ویسی ہی رونق محسوس کی، جیسی اس کی منگنی پر ہر طرف تھی۔ لڑکے کی تصویر وہ دیکھ چکی تھی، وہ بہت ہینڈسم تھا اور اس کی زندگی کو پر سکون دیکھ کر وہ عبیرہ کے لیے بھی ویسا ہی گھرانہ دیکھنا چاہتی تھی۔ لڑکا اپنے والدین کی اکلوتی اولاد تھا، نہ کوئی بہن تھی، نہ بھائی۔ وہ سب گھر کو سجا کر اب تک مکمل طور پر تیار تھے۔لڑکے کے لیے تحائف کا ڈھیر تھا، بالکل ویسے ہی جیسے جاسم کے لیے سب لائے تھے۔ وہ خاموشی سے دیکھ رہی تھی، تو اسے احساس ہوا کہ بڑی فیملی بھی ایک نعمت ہے۔ بے شک چھوٹی فیملی میں سکون زیادہ اور مسائل کم ہوتے ہیں، لیکن کیا اس کی نندوں کی شادی میں بھی اسی طرح رونق ہوئی ہو گی جتنی کہ اس کے میکے میں لڑکی کی شادی میں ہوئی تھی؟ ہرگز نہیں، وہ تو شادیوں کی سادگی بھی دیکھ چکی تھی۔ بہت ہی سادگی اور خاموشی سے شادیاں کی جاتی تھیں، مختصر مہمانوں کے ساتھ گھر میں ہی مایوں اور بارات بھی آ جاتی تھی۔لڑکے والوں کے آنے کا شور اٹھا، تو وہ بھی نوٹوں والا ہار اور گلاب کی پتیوں والی پلیٹ اٹھا کر سامنے سے آتے تین لوگوں کو دیکھ کر، آج پہلی بار اسے بہت عجیب لگا۔ لیکن سر جھٹک کر آگے بڑھ کر استقبال میں مشغول ہو گئی۔  تقریب بہت جلد اختتام پذیر ہو گئی تھی۔ چچی کا موڈ سخت آف لگ رہا تھا، وہ ایک ایک کا منہ دیکھ رہی تھیں۔ بڑی چچی بضد تھیں کہ منگنی توڑ دی جائے، لیکن بڑے چچا اور زمل کے ابو کو یہ غیر مناسب لگ رہا تھا۔ منگنی کی حیثیت ہی کیا ہے، شرعی طور پر تو کچھ بھی نہیں ہے، بھائی صاحب، بڑی چچی نے ابو کو ہمنوا بنانے کی کوشش کی۔بھائی، بات منگنی کی شرعی حیثیت کی نہیں، زبان کی ہے۔یہ سب تو منگنی سے پہلے سوچنا چاہیے تھا۔منگنی پر ایک ٹوکر مٹھائی کا، ایک جوڑا، اور ایک سونے کی چمکدار انگوٹھی لا کر وہ لوگ یہ بھی بتا رہے تھے کہ ہم نے تو یہ بھی آپ کے لیے کیا ہے، ورنہ ہم تو رسم و رواج کے قاتل ہی ہیں۔ اب یہ بھی کوئی بات تھی جو بڑی بی نے کر ڈالی، چچی نے منہ بسورتے ہوئے کہا۔ٹھیک ہی تو کہہ رہی ہے مبشرہ، دیکھیں تو ہمارے تو گفٹ ہی ہزاروں کے تھے۔ بچے بچے نے بھی دیے، کھانا الگ، اپنا سارا بنوایا، اوپر سے لڑکے کے لیے ہیرے کی انگوٹھی، چار جوڑے، وہ بھی برانڈڈ کچھ اندازہ ہے صرف گفٹ پر ہی کتنا کچھ کیا ہم نے، اور ان لوگوں نے تو منگنی کو ڈ ھنگنی بنا دیا۔مزمل کی امی نے بھی چچی کی حمایت میں تابڑ توڑ حملے کیے۔جمیلہ خانم، یہ سب آپ نے اپنی مرضی سے کیا۔ آپ کو ان لوگوں نے یہ سب کرنے کو نہیں کہا تھا۔نہ جی میں نے تو پھر آگے کی باتیں بھی کر لی ہیں کہ ابھی سب بات صاف ہو جائے۔ ہم بیٹی کو اتنا زیادہ جہیز دیں گے تو ان کو بھی پچاس تولے سونا ڈالنا ہو گا۔ زمل کے لہنگے لاکھوں کے تھے، تو عبیرہ کے سسرالیوں کو تو اس سے بڑھ کر کرنا ہو گا۔ بڑے ہوٹل میں ولیمہ ہو گا ہم بھی تو بارات برداشت کریں گےنا بڑے ہوٹل میں ۔ انہوں نے تو سرے سے انکار کر دیا۔ بڑے میاں بولے ہم شادی بہت سادگی سے کریں گے۔ جتنی ہماری توفیق ہو گی اتنا ہی خرچا کریں گے، یہ بھی کوئی بات ہے۔ مجھے نہیں کرنی ان لوگوں میں عبیرہ کی شادی سب سن لیں ۔ عبیرہ جو زمل کے پاس ساکت بیٹھی تھی اٹھ کر آنسو روکتی اندر کو بھاگی۔دیکھو بیگم ان کی بات بھی ٹھیک ہے ہم اگر اتنا زیادہ خرچا کرتے ہیں تو اپنی مرضی سے کر رہے ہیں۔ ان لوگوں نے تو جہیز سے بھی منع کر دیا تھا اور ہم پر یہ سب اس لیے یہ چیزیں بوجھ نہیں بنتی ہیں کہ ہم سارے بہن بھائی شادی کا خرچ مل کر کرتے ہیں بانٹ لیتے ہیں آپس میں۔ آپ کو یاد تو ہو گا زمل کی دفعہ ہم نے عیدیاں بھی اسی طرح شاندار بھیجی تھیں کیونکہ ہم جو ائنٹ فیملی میں یہ سب مل کر کر لیتے ہیں جبکہ وہ لوگ اپنے اوپر انحصار کر کے جو کر سکتے ہیں کریں گے ۔چچا نے دھیرے سے چچی کو سمجھایا۔ لیکن زمل کے سسرال والے بھی تو مختصر فیملی کے لوگ تھے انہوں نے تو سب کام ہماری مرضی کے مطابق کر دیے تھے۔ چچی نے احتجاج کیا۔آپ بھول رہی ہیں کہ سونے کی بات پہ زمل کے سسر بھی پریشان ہو گئے تھے۔ انہوں نے بھی کہا تھا کہ ہمارے پاس اتنا نہیں ہے۔ وہ تو اس وقت جمیلہ خانم نے ہم سے بالا ہی بالا جاسم کی اماں کو دھمکی دے دی تھی کہ ہم رشتہ توڑ دیں گے تو وہ بے چاری ہر خرچ کے لیے تیار ہوگئی تھیں اور تو اور پارلر کے بھی ساٹھ ہزار دے ڈالے تھے تب ہی تو جاسم اب قرضے کے بوجھ تلے دبا ہوا ہے۔ خود دار ہے میری مدد بھی نہیں لینا چاہتا ہے حالانکہ میں نے خود اسے آفر کی تھی۔ ہمیں اب ہوش سے کام لینا چاہیے، ہمیشہ لڑکی والے ہی مظلومیت کا رونا روتے ہیں یہ بھی نہیں دیکھتے کہ اکثر لڑکے والوں پہ بھی بوجھ ڈال دیا جاتا ہے اور یہ فضول کی رسومات کا بھی اب میں خاتمہ چاہتا ہوں۔ میں اپنی باقی بیٹیوں کی دفعہ بہت سادگی سے نکاح کروں گا بس ۔ ابو جان بولتے جارہے تھے اور زمل کو لگ رہا تھا اس کی آنکھوں پہ پڑے سارے پردے چاک ہوتے جارہے ہیں وہ ایک دم اٹھی ۔اماں میرا سارا زیور آپ کے پاس ہے نادہ مجھے دیں اور ابو پلیز مجھے آپ کی ضرورت ہے میری مدد کر دیں ۔ آج وہ گڑ گڑائی۔  وہ کب سے فائلوں میں سرکھپا رہا تھا گھڑی کی طرف دیکھا تو رات کے گیارہ بج رہے تھے اس کا دھیان روز کی طرح زمل کی طرف چلا گیا۔ وہ روزانہ اس کے لیے دیر رات تک بھو کی رہتی تھی آج شاید تقریب میں کچھ کھا لیا ہوگا، میں کیا کروں کہ اپنے آپ کو نارمل کر سکوں پہلے کی طرح، جیسے میں منگنی کے وقت تھا کتنی پیاری لگی تھی مجھے زمل، راتوں کی نیندیں اڑا دی تھیں اس نے اور اب جب وہ میرے پاس ہے میری بن کر تو میں اس کو وہ محبت کیوں نہیں رہے پا رہا ہوں جو میرے دل میں اس کے لیے ٹھاٹھیں مارتا سمندر آئس برگ کیوں بن گیا میرے احساسات پر برف کیوں جم گئی ہے۔ روز ارادہ کرتا ہوں اسے اپنی پریشانی بتا کر معافی مانگ لوں گا جو ہوا اس میں اس کا کیا قصور؟اماں بھی تو برابر کی قصور وار ہیں ان کو بھی تو ہر حالت میں یہ امیر خاندان کی خوب صورت لڑکی بھا گئی تھی اور ان کے دیے تحائف پہ پھولے نہیں سماتی تھیں۔کتنے قدردان ہوں گے داماد کے جو ہر موقع پر اتنا کچھ کرتے ہیں ۔اس نے درد کرتی کنپٹی پہ ہاتھ رکھا اور کرسی پر جسم ڈھیلا چھوڑ دیا۔اور میں بھی تو زمل کے علاوہ کسی کو تصور میں بھی نہ لا سکتا تھا اگر وہ مجھ سے چھن جاتی تو میں کیا کرتا ؟ اس نے خود سے سوال کیا، ہرگز نہیں میں اس کو نہیں کھو سکتا تھا، نہ اب اسے تکلیف دے سکتا ہوں بہت جلد یہ لاکھوں کے ہی سہی میں قرض اتار دوں گا پھر مجھے کوئی پریشانی نہیں ہوگی پھر میں اپنی زمل کے لیے وہی جاسم بنوں گا جس سے اسے محبت کا والہانہ اعتبار چاہیے،میں میں آج ہی اسے سب بتا کر معافی مانگ لوں کا غلطی اس کی نہیں ہے ہماری بھی ہے ہمیں شروع میں ہی اس کے ابو سے بات کر لینی چاہیے تھی۔ اب اپنے اور اس کی امی کے کیے کی سزا اسے کیوں دوں ۔ وہ سوچتے ہوئے جلدی سے فائلیں سمیٹنے لگا۔  وہ گھر میں داخل ہوا تو خلاف معمول سب ہی جاگ رہے تھے اسے حیرانی کے ساتھ پریشانی بھی ہوئی سب لاؤنج میں جمع تھے۔ ایک کونے میں زمل کے ابو اور امی بھی موجود تھیں، اس نے سلام کیا تو دونوں بڑھ کر اسے ملے ۔ اس نے کونے میں کھڑی زمل کی طرف دیکھا وہ کامدانی سوٹ میں قیامت لگ رہی تھی۔ ذیل بھی اس کی طرف متوجہ تھی اس کی آنکھوں میں اپنے لیے منگنی کے وقت والے رنگ دیکھ کر زمل کی بڑی بڑی آنکھوں میں حیرانی نے ڈیرے ڈال لیے۔لاؤنج کی درمیانی میز پر پڑے بریف کیس کو زمل کے ابو نے اس کی طرف بڑھایا۔یہ لو بیٹا سارا نہ کیسہی بہت سا بوجھ ان پیسوں سے تمہارے کندھوں سے ہٹ جائے گا۔ جاسم نے ہاتھ اس طرح پیچھے کیے جسے کرنٹ لگا ہو۔ میں نے پہلے بھی کہا تھا میں خود سب کرلوں گا میں کسی کا بھی احسان نہیں یہ کسی کا احسان نہیں ہے جاسم ا یہ زیور بیچ کر میں نے پیسے لیے ہیں جو آپ کی کمائی سے تھے آپ نے میرے دن کو خاص بنایا آپ کا شکر آپ کی زندگی کا حصہ ہوں آپ کی پریشانی ، دکھ ، خوشی ہر چیز کا حصہ ہوں میری خوشی اسی میں ہے کہ میں آپ کی پریشانی بننے کے بجائے پریشانی کو دور کردوں ۔ جاسم نے اپنے ابا کی طرف دیکھا تو انہوں نے آنکھوں سے اشارہ کیا کہ اس کو سب کی بات مان لینی چاہیے اس نے بریف کیس کو اٹھا کر زمل کو پکڑا دیا کہ اسے تم سنبھال کر رکھو، کل ہی میں قرض ادا کر دوں گا ۔ سب نے مسکرا کر ایک دوسرے کی جانب دیکھا ملزمل کے والدین نے رخصت کی اجازت چاہی۔ رات بہت ہو چکی تھی ان کے رخصت ہونے کے بعد جاسم اپنے کمرے کی طرف بڑھا۔  شرمیلی مسکان چہرے پہ لیے وہ جاسم کے مد مقابل تھی اس کی نرم کلائیاں جاسم کے مضبوط اور گرم ہاتھوں میں تھیں ۔ ابھی ابھی جاسم نے اپنے لیپ ٹاپ کے بیگ میں چھپائے گجرے اس کی کلائیوں میں پہنائے تھے۔ وہ گھنیری پلکوں کی چلمن اٹھا کر اس کی آنکھوں میں دیکھنے کی کوشش کرتی تھی اور نا کام ہو کر شرم سے دوبارہ پلکیں گرا لیتی تھی ۔پلیں پلیز جانے دیں بھوک لگی ہے، کھانا کھاتے ہیں۔ وہ اس کی گرفت میں کسمسائی تھی۔ کیا مطلب تم نے کھانا نہیں کھایا ؟ وہ حیران ہوا۔کیسے کھا لیتی آپ کے بغیر ؟ اس نے معصومیت سے جاسم کو دیکھا ، وہ اس کی ادا پہ فدا ہو گیا اور اس کے گرد بازووں کی گرفت ڈھیلی کی تو وہ فورا بھاگ کر کمرے سے نکلی اور چکن میں جا کر اپنے دھڑکتے دل کی رفتار کو قابو میں کرنے لگی تو پیچھے سے جاسم نے ایک خوبصورت شرارت کر ڈالی۔آپ یہاں کیا کر رہے ہیں۔ روز کی طرح ڈائینگ ٹیبل پر بیٹھیں میں کھانا لاتی ہوں ۔اس نے شاکی لہجے میں کہا۔ نہ جی ، اب آپ جہاں ہم وہاں ۔ وہ کہہ کر زور سے ہنسا تو زمل نے بھی اپنی ہنسی اس کی بے ساختہ ہنسی میں ملا دی۔ دونوں کی ہنسی میں جہان بھر کے زر و جواہر قربان ہو ر ہے تھے اور پھولوں کے گجروں کی خوشبو سونے کے کھیتوں کو مات دینے چلی تھی۔ زندگی اس طرح مسکراتی ہے۔ 
Maazi Ke Saaye,نانا امریکہ میں رہتے تھے۔ کبھی کبھار پاکستان آتے، عزیز واقارب سے ملتے اور لوٹ جاتے۔ میری ماں ان کی اکلوتی اولاد تھیں ، انہوں نے امریکہ میں تعلیم حاصل کی، اپنا وطن ان کو اچھا نہیں لگتا تھا۔ ایک بار تعلیم مکمل کرنے کے بعد وہ گھومنے پھرنے کی عرض سے پاکستان آئیں تو میرے والد کے ایک دوست کے یہاں ٹھہریں، جو جاگیر دار تھے۔ ان کا بھتیجا فہد ان کے پاس رہا کرتا تھا۔ امی کو یہ نوجوان پسند آیا اور انہوں نے اپنے والدین کو فون کر کے اپنی پسندے آگاہ کیا۔ تب ان کے والدین فورا ہی امریکہ سے آ گئے اور اپنی بیٹی کا رشتہ فہد سے طے کر دیا۔ میری مما شروع سے سمجھ دار اور با اعتماد تھیں، لہذا پسند کی شادی میں کوئی رکاوٹ پیش نہ آئی۔ شروع شروع میں تو سب ٹھیک ٹھاک چلا ۔ کچھ ہی عرصے بعد مد مما اور پیا کے رشتے میں کھٹاس آنے لگئی، پاپا بلا کے شرابی کہابی تھے ، بازاری عورتوں کے بھی رسیا نکلے۔ باقی سب عیب و ثواب میری ماں کو قبول تھے لیکن خاوند کی بازاری عورتوں سے دوستیاں قبول نہ تھیں۔پاپا نشے میں دھت جھومتے جھامتے رات گئے گھر آتے تو میری ماں ان سے لڑتی جھگڑتیں اور نوبت ہاتھا پائی تک پہنچ جاتی۔ اس دوران میرا بھائی را فیل پیدا ہو چکا تھا، جس کے لیے مما بہت پریشان تھیں۔ وہ چاہتی تھیں کہ ان کے بیٹے کی پرورش پر سکون ماحول میں ہو۔ جب رافیل با شعور ہوا، تو وہ پریشان رہنے لگا۔ ماں بیٹے کو غلط کاموں سے روکتیں، پاپا، اس کی طرف داری کرتے ، تب میرا بھائی یہ سمجھنے لگا کہ ماں میری خوشیوں کی راہ میں رکاوٹ ڈالتی ہے اور باپ اچھے ہیں، مجھ سے پیار کرتے ہیں۔ ظاہر ہے حمایت کرنے والے کو ہی پسند کرتا ہے، خواہ حمایت غلط کاموں پر ہو۔ یوں رافیل امی ے پڑنے اور پیا کو پسند کرنے گا ، وہ ان ہی کے ساتھ رہنے لگا۔ نانا بیمار ہو گئے، تو انہوں نے اپنا بزنس اور تمام سرمایہ امی کے نام پاکستان منتقل کر دیا، تا کہ وہ اپنے والد کا بزنس سنبھال سکیں۔ کچھ دنوں بعد نانا چل ہے۔ یہ واقعہ میری پیدائش سے پہلے کا ہے ۔ ان دنوں گھر میں لڑائی جھگڑے عروج پر تھے۔ پاپا چاہتے تھے کہ نانا کا سرمایہ اور بزنس وہ خود ڈیل کریں اور مما کا خیال تھا کہ سسر کا روپیہ ہاتھ لگتے ہی یہ اسے اپنی عیاشیوں میں اڑا دیں گے اور آخر میں میرے بچوں کے لیے کچھ نہ بچے گا۔ جن دنوں یہ جھگڑا چل رہا تھا، میں پیدا ہو گئی۔ جب جب میری عمر چھ ماہ تھی ، ماں نے میرے والد سے طلاق لے لی اور سرمایہ اور بزنس اپنے ہاتھوں میں لے لیا۔ طلاق کے وقت بیٹے کو باپ نے اپنے پاس رکھ لیا اور میں ماں کے حصے میں آ گئی۔ ممی پر بزنس کا بوجھ تھا ، انہوں نے مجھے آیا کے حوالے کر دیا۔ مجھے یاد نہیں میری ماں نے مجھے سنبھالا ہو۔ میں نوکرانیوں کے ہاتھوں میں کھلونا تھی۔ وہی مجھے کھلاتی، پلاتیں، نہلاتی، دھلاتیں۔ جب بڑی ہوئی تو مجھ کو بورڈنگ ہائوس بھیج دیا گیا کیونکہ یہ ہمارے طبقے کا رواج تھا۔ ہمیں کانونٹ میں پڑھایا جاتا اور بورڈنگ ہائوس میں بھیج دیا جاتا، تا کہ ہم انگریزی تہذیب اور طور طریقے اچھی طرح سے سیکھ لیں اور انگریز زبان پر بھی عبور حاصل کر لیں۔ میرے والدین کے حلقہ احباب میں جاگیر دار ، سیاست دان، کاروباری حضرات اور بڑے بڑے سرکاری عہدوں پر فائز لوگ شامل تھے۔ ہم بچوں کی دوستیاں بھی ایسے ہی لوگوں کے بچوں سے تھیں کیونکہ ہم جن اسکولوں میں پڑھتے تھے، وہاں عام لوگ اپنے بچے بہت کم پڑھاتے تھے۔ ہم ان تمام بڑے بڑے لوگوں کو اچھی طرح سے جانتے تھے لیکن جب کسی محفل میں مما اور پاپا مدعو ہوتے اور اس محفل میں ہم اکٹھے ہو جاتے تو اپنے باپ کو بس دور سے دیکھتی تھی ، ان سے بات نہیں کرتی تھی۔ میرا بھائی تو میری طرف دیکھتا تک نہ تھا۔ امی نے تو ہمیشہ مجھے اعتماد دیا اور کسی کام سے نہیں روکا۔ میں خود ایک محتاط شخصیت کی مالک تھی۔ میری دوستی بھی چند مخصوص لڑکیوں سے ہی تھی۔ میں لڑکوں سے دور رہتی، صرف ہیلو ہائے تک ہی بات محدود رکھتی ، حالانکہ ہم پر لڑکوں سے دوستی پر بابندی نہیں تھی۔ میں نے بی ایس سی کر لیا تو یونی ورسٹی جانے کا سوچا، تب ہی مما نے سیاست میں قدم رکھ دیا۔ وہ ہمارے علاقے کے ایک نامور جاگیردار کے مقابلے میں کھڑی ہو گئیں۔ اس شخص کی زمین داری کی وجہ سے میرے والد سے عداوت تھی، اب والدہ سے سیاسی مخالفت بھی ہو گئی۔ اس شخصیت کا نام زیرک تھا۔ جب میرا ایم بی اے کا آخری سال تھا ، امی کے کاروباری حلقے کے ایک معروف بزنس مین کی بیٹی کی شادی تھی۔ ماروی نہ صرف میری کلاس فیلو تھی، بلکہ وہ میری دوست بھی تھی۔ میں اور مما دونوں اس کی شادی میں شریک ہوئیں۔ وہاں وہی جانے پہچانے چہرے تھے ، وہی بگڑے رئیس زادے دوستوں کے ساتھ بیٹھ کر ڈرنک کرتے یا پھر گرل فرینڈز کے ساتھ خوش گپیاں، لیکن اس تقریب میں، میں نے ایک ایسا لڑکا بھی دیکھا، جو نہ کسی دوست کے ساتھ بیٹھا تھا اور نہ کسی لڑکی کے ساتھ ، بلکہ وہ ایک بوڑھی خاتون کے ساتھ باتیں کر رہا تھا۔ اس کو میں نے پہلے کبھی نہیں دیکھا تھا۔ اس کی سنجیدگی مجھ کو عجیب لگی۔ ہفتے بعد دوبارہ اسے یونی ورسٹی میں دیکھا اور بات کرنے میں پہل کی ، تب اس نے بتایا کہ وہ زیرک کا بیٹا ہے، یعنی امی کے سیاسی مدمقابل کا۔ اس کا نام سلیمان ھتا اور ایک ماہ پہلے ہی لندن سے آیا تھا۔ جب میں نے اسے اپنی ماں کا نام بتایا، تو وہ کہنے لگا۔ ہمارے ستارےنہیں مل سکتے ، جب وہ اپنے مد مقابل کا نام سنیں گی، تو ہر گز خوش نہ ہوں گی۔ میری مما بہت روشن خیال ہیں، وہ ایسا انہیں سوچتیں۔ میں نے کہا ۔ میں اس نوجوان کی زندہ دلی اور صاف گوئی سے متاثر ہوئی تھی۔ اب ہم یونی ورسٹی میں اکثر اکٹھے نظر آتے۔ میری ساتھی لڑکیاں مجھے چھیڑتیں کہ آخر کار تم نے بھی کسی لڑکے سے دوستی کر ہی لی۔ میں صرف مسکرا دیتی، لیکن یہ سچ تھا کہ میں سلیمان کو چاہنے لگی تھی۔ جب اسے احساس ہوا کہ میں اسے چاہنے لگی ہوں تو وہ خاموش ہو گیا۔ کچھ عرصہ اس نے مجھ سے دوری رکھی، لیکن ایک روز خود ہی فون کر کے اپنی چاہت کا بھی اظہار کر دیا۔ پہلی بار مجھے احساس ہوا کہ یہ دنیا کتنی پیاری اور کتنی خوب صورت ہے۔ دن تب بڑےسہانے ہو گئے تھے۔ سب کچھ اچھا لگتا تھا کہ روز میری سلیمان سے فون پر بات ہوتی تھی ، بے شک وہ مجھے اچھا لگتا مگر میں دوستی میں حد سے گزر جانے کو پسند نہیں کرتی تھی۔ ہم رکھ رکھائو سے باتیں کرتے، پھر ملاقتیں ہونے لگیں۔ تب ہی مما کو بھی پتا چل گیا کہ میں ان کے سیاسی مخالف کے بیٹے سے ملتی ہوں۔ ممانے پوچھا تو میں نے صاف کہہ دیا کہ میں سلیمان کو پسند کرتی ہوں۔ انہوں نے سمجھایا کہ یہ لوگ ان کی مخالف پارٹی کے ہیں۔ بلیک میل کرنے کو مجھے ٹریپ بھی کر سکتے ہیں، مجھے استعمال کر کے ان کی ہار کا سامان کر سکتے ہیں، مگر میں نے مما کو یقین دلایا کہ ان کے خدشات غلط ہیں، ایسا کچھ بھی نہیں ہے۔ سلیمان سے بات کرنے اور اپنی پسند کا اظہار کرنے میں پہل خود میری جانب سے ہوئی ہے۔ وہ بولیں کہ پھر بھی وہ اس خاندان پر بھروسہ نہیں کر سکتیں ، جو نہ صرف ان کا سیاسی مخالف ہے بلکہ پہلے سے یہ تمہارے والد سے بھی عداوت رکھتے ہیں۔ مما کے لیے بہرحال سلیمان سے میری دوستی ایک بڑی نازک صورت حال تھی۔ ایک طرف بیٹی کی خوشی، دوسری جانب اپنے مخالفوں سے ہار مان لینا یا پھر ان سے ٹکرا جانا، میرے اصرار پر بالاخر وہ سلیمان کے والدین سے ملیں۔ جانے ان لوگوں کے درمیان کیا بات ہوئی کہ سلیمان یونی ورسٹی چھوڑ کر لندن چلا گیا۔ اس بارے میں نہ تو مجھے ماں نے کچھ بتایا اور نہ سلیمان نے کہ مما کی اس کے والدین سے کی گفت گو ہوئی ہے۔ جب میں نے اس کے دوست سے نمبر لے کر اسے لندن فون کیا اور پوچھا کہ مما کی تمہارے والدین سے کیا بات ہوئی اور تم کیوں لندن چلے گئے ہو ؟ تو اس نے کہا۔ میں اب پاکستان نہیں آسکتا، بس کچھ مجبوریاں ہیں۔ تم آئندہ مجھے فون مت کرنا۔ آخر کیوں فون نہ کروں ؟ وجہ جان کر کیا کرو گی، جب سمندر تیر کر پار نہیں ہو سکتا تو اس میں چھلانگ لگانے سے کیا حاصل۔ یہ اس کا آخری جواب تھا ۔ میرا دل بہت دکھا تھا، لیکن میں نے اپنا درد دل میں ہی دبا لیا تھا۔ کسی سے کہتی بھی تو کیا، میں نے یونی ورسٹی چھوڑ دی، امتحان بھی نہ دیا۔ اب میں اکثر ایسے کام کرتی، جن سے مما کو غصہ آتا۔ یوں ہی کافی وقت بیت گیا اور میں سلیمان کو بھولنے لگی۔ مما اپنی مصروفیات میں کھوئی ہوئی تھیں اور میں تنہائی کے عفریت سے تنہا لڑ رہی تھی۔ مجھ پر قنوطیت نے قبضہ جما لیا۔ اب نہ میں کہیں جاتی اور نہ سہیلیوں سے ملتی، ان دنوں سخت پریشان اور منتشری تھی۔ مما تو مجھے بہت خود عرض لگتی تھیں۔ میرے خیال میں ماں اور بیٹی کی زندگی میں ایک ایسا وقت ضرور آتا ہے، جب بیٹی، ماں کو اپنا دشمن سمجھتی ہے۔ چاہے اس میں ماں کی نادانی ہو یا بیٹی کی بے وقوفی ، دونوں میں سے کوئی بھی خود کو مورد الزام نہیں ٹھہراتا۔ مائیں کہتی ہیں ہم اولاد کا بھلا چاہتی ہیں، اپنی بچیوں کو سنبھالنا اور سمجھانا ہمارا فرض ہے اور لڑکیاں چاہتی ہیں کہ ان کے خوابوں کی تعبیر ان کو مل جائے، بدلے میں خواہ کیا کچھ ان کو دان دینا پڑے۔ میں جانے کن سپنوں کو اتنا عزیز رکھے ہوئے تھی کہ ایک دن اس کی شادی کا کارڈ آ گیا۔ کارڈ دیکھ کر دھچکا کا سالگا، لیکن ہر انسان کو مجبوراً ایسے دھچکے سہنے پڑتے ہیں۔ اب سوال یہ تھا، شادی میں جائوں یا نہ جائوں؟ تین دن بعد سلیمان خود مدعو کرنے آ گیا۔ اس کے سامنے میں ایک لفظ نہ بول کی۔ وہ بھی ایسے میں جبکہ اپنی شادی کا سندیسہ لایا تھا اور اس میں مجھ کو مدعو کرنے آیا تھا۔ میں اس کی شادی میں نہ گئی اور چند ماہ بعد میری شادی کی تیاریاں شروع ہو گئیں۔ ممانے اس کو مدعو نہ کیا تو میں نے بھی نہ بلایا، لیکن حیرت ہوئی جب وہ شادی والے دن سامنے آ گیا۔ دراصل وہ میرے شوہر شفقت کے قریبی دوستوں میں سے تھا۔ اس کے بعد سلیمان نے ہمارے گھر باقاعدگی سے آنا جانا شروع کر دیا۔ میں نے سوچا کہ زندگی کے ایک نئے امتحان کا آغاز ہو چکا ہے۔ اسے منع بھی نہ کر سکتی تھی کہ وہ شفقت کا دوست تھا، گھر پر اس کے لیے آتا تھا، تاہم میں اس سے حتی الامکان بات چیت سے گریز کرتی تھی۔ ایک روز ہمارے گھر پارٹی تھی اور شفقت دیگر مہمانوں کی جانب متوجہ تھے ، وہ میرے پاس آ کر کھڑا ہو گیا۔ تب ہی میں برآمدے میں چلی گئی۔ وہ بھی دبے قدموں میرے پیچھے چلا آیا۔ کہنے لگا۔ کیا میرا آنا برا لگتا ہے ؟ اگر ایسی بات ہے تو میں نہیں آئوں گا۔ آپ کی مرضی، آپ جانیں یا شفقت ، آپ ان کے دوست ہیں، میرا آپ سے کیا واسطہ ہے ؟ کیوں نہیں ، ہاں، اگر تم کو میرا آنا پسند نہیں ہے تو نہیں آئوں گا۔ ہاں، تمہارے آنے سے میں واقعی پریشان ہو جاتی ہوں۔ کیوں پریشان ہو جاتی ہو ؟ جبکہ اب تو سب کچھ بدل چکا ہے۔ تم نے ایک بار بھی نہیں پوچھا کہ تمہاری مما نے میرے والدین سے کیا بات کہی تھی کہ اس کے بعد مجھے پاکستان چھوڑ کر لندن جانا پڑا تھا۔ سلیمان  اب ایسی باتوں کو دہرانے کا کوئی فائدہ نہیں۔ وقت گزر چکا ہے اور میں کسی اور کی ہو چکی ہوں۔ یہ کہتے ہوئے میری آنکھوں سے آنسو ٹپک پڑے۔ تب ہی سلیمان نے میرے کندھے پر ہاتھ رکھ دیا۔ وہ میری اشک شوئی کرنا چاہتا تھا، تب ہی میرے شوہر آگئے۔ انہوں نے ہماری باتیں بھی سن لی تھیں۔ ان کا چہرہ متغیر ہو گیا، کہنے لگے۔ تم دونوں کب سے ایک دوسرے کو جانتے ہو؟ میں گھبرا گئی، مگر سلیمان نے بات کو سنبھالنا چاہا۔ یونی ورسٹی کے زمانے میں ، ساتھ پڑھتے تھے ہم۔ اس وقت تو میرے میاں نے حوصلے سے کام لیا اور واپس مہمانوں میں چلے گئے۔ جب پارٹی ختم ہو گئی اور سب مہمان چلے گئے ، تب شفقت نے میری خوب خبر لی۔ لاکھ یقین دلایا کہ میری سلیمان سے صرف چند دنوں کی دوستی تھی، مگر وہ نہ مانے۔ کہنے لگے کہ عورتیں شوہروں سے ماضی چھپاتی ہیں۔ اگر بات کھل جائے تو ایسے ہی کہتی ہیں۔ تمہارا اس سے تعلق تھا  ہے اور رہے گا۔ میں اتنا بے وقوف نہیں ہوں، جسم کے رشتوں سے زیادہ مضبوط دل کے رشتے ہوتے ہیں، جسموں کے تعلق بھلائے جا سکتے ہیں ، دلوں کے نہیں۔ میری ماں نے شادی کے وقت شفقت کے والد سے بہت زمین اور جائیداد میرے نام لکھوائی تھی، اب طلاق بھی آسانی سے نہیں ہو سکتی تھی۔ میں بھی طلاق نہ لینا چاہتی تھی اور نہ شفقت دینا چاہتا تھا، لیکن اب مجھے ایسی ہی گھائل اور لٹی زندگی گزارنی تھی۔ شفقت نے مجھے دل سے معاف نہ کیا، بدگمانی کو وہ اپنے دل سے کھرچ ہی نہ سکا۔ اس واقعہ کے چار سال بعد اس نے دوسری شادی کر لی اور مجھے ادھوری زندگی جینے کو تنہا چھوڑ دیا۔ مجھے شفقت سے کوئی شکوہ نہیں کیونکہ مرد تو ہوتے ہی شکی مزاج ہیں۔ کوئی خاوند بیوی کے ماضی کو جان کر اسے معاف نہیں کر سکتا تو شفقت کیسے معاف کرتے۔ وہ خاوند ہیں، فرشتہ تو نہیں، ہاں مجھے سلیمان سے شکوہ ضرور ہے۔ اے کاش وہ میری زندگی میں دوبارہ نہ آتا۔
Khud Ki Talash,جیا کو اس کی صورت سے بھی نفرت ہو چکی تھی، مگر اس لمحے اسے بچوں کی طرح بلکتا، روتا دیکھ کر اس کا دل پسیج گیا۔ شاید میاں بیوی کا رشتہ ہی ایسا ہوتا ہے، اس نے دل میں سوچا اور ماضی کی ہر بات کو فراموش کرکے اسے معاف کر دیا۔ ہا ہا، اس سے زیادہ گھٹیا اور کمزور انتقام ہو ہی نہیں سکتا تھا، یہ افسانہ نگار آخر اتنے بے وقوف کیوں ہوتے ہیں۔ فاطمہ نے افسانہ ختم کرتے ہی تبصرہ کیا۔کیوں بھئی، اب کون سا افسانہ برا لگ گیا جناب کو۔ ندا، جو پاس ہی بیٹھی تھی، مسکراتے ہوئے بولی۔ امی تو کہتی ہیں کہ یہ افسانے، کہانیاں سب زندگی کی کہانیاں ہوتی ہیں اور حقیقت کے قریب ہوتی ہیں، لیکن میں نہیں مانتی۔ بھلا ایسے کیسے ہو سکتا ہے کہ شوہر اتنا ظلم کرے، اور آخر میں معافی مانگے، اور آپ مہان دیوی بن کر اسے معاف بھی کر دیں۔ فاطمہ غصے سے بولی۔ابھی تم نے زندگی دیکھی ہی کتنی ہے، کیا پتا شادی شدہ زندگی میں ایسا ہی ہوتا ہو۔ ندا نے نرمی سے کہا۔ توبہ، توبہ، باز آئی میں ایسی شادی سے۔ فاطمہ نے کانوں کو ہاتھ لگاتے ہوئے کہا۔چپ کر جاؤ، مت بولا کرو اتنا فالتو۔ اللہ نہ کرے ایسا وقت آئے۔ ندا، جو فاطمہ سے صرف ایک سال بڑی تھی، اسے ڈراتے ہوئے بولی۔فاطمہ ڈر کے مارے ایک بار پھر کان پکڑ کر خاموش ہوگئی۔  حرا نے لکھتے لکھتے قلم ہاتھ سے رکھ دیا۔ اف، وہی پرانی کہانی اب کیا آگے یہ لکھوں کہ فاطمہ کے ساتھ بھی یہی ہوا؟ نہیں، کچھ اور سوچنا پڑے گا۔ حرا اپنے آپ سے باتیں کر رہی تھی۔ وہ ایک افسانہ نگار تھی مگر اب کچھ نیا لکھنا چاہ رہی تھی۔ ایک ہی طرح کے افسانے لکھ لکھ کر وہ بور ہو چکی تھی۔ اس نے کہانی ادھوری چھوڑ دی۔ چند دن بعد اس نے دوبارہ کہانی کو آگے بڑھانا چاہا، مگر کامیاب نہ ہو سکی۔ اس دوران اس کی اپنی شادی طے پا گئی۔ پھر شادی کی تیاریاں، شادی، اور شادی کے بعد کی زندگی میں وہ ایسی مصروف ہو گئی کہ لکھنا لکھانا سب ایک طرف رہ گیا۔حرا، جو افسانے لکھنے میں ماہر تھی، اپنی زندگی کی ڈور کو بھی افسانوں کی طرح سلجھانے لگی۔ میاں کے دل میں جگہ بنانے کے ساتھ ساتھ ساس کا دل جیتنے کی کوشش میں لگی رہی۔ آخر کار اس نے پسندیدہ بہو کا درجہ حاصل کر لیا۔ ساس اس کے مشورے کے بغیر کوئی کام نہ کرتیں۔ نندیں، دیور سب اس کے گن گانے لگے۔ وقت گزرتا گیا، اور حرا کو پتا ہی نہ چلا۔ آج جب اس نے آئینے میں خود کو غور سے دیکھا، تو احساس ہوا کہ پندرہ برس بیت چکے ہیں۔ اچھی بہو، اچھی بیوی، اچھی ماں اور بھاوج بننے کے چکر میں وہ خود کہیں کھو گئی تھی۔ وہ لڑکی جو کبھی خواب دیکھا کرتی تھی، ایک عورت میں بدل چکی تھی۔ ایسی عورت جس میں بظاہر کوئی چمک باقی نہ تھی۔ آئینے میں نظر آنے والی یہ عورت کون تھی؟ یہ حرا تو نہیں ہو سکتی۔ نہیں، یہ میں نہیں ہو سکتی۔ حرا اپنے خیالوں میں گم تھی کہ وسیم، اس کا شوہر، ایک عجیب بات کہہ کر اس کے سر پر بجلی بن کر گرا۔ وہ کہہ رہا تھا کہ اسے کوئی اور پسند آگئی ہے، اور شاید وہ دوسری شادی کر لے۔ کیوں؟ آخر میں نے آپ کے لیے کون سا کام نہیں کیا؟ ہر چیز وقت پر ملتی ہے، گھر صاف ستھرا رہتا ہے، امن اور سکون بھی ہے۔ آپ کو مجھ سے کبھی کوئی شکایت نہیں رہی، پھر آپ نے ایسا کیوں سوچا؟ حرا سراپا سوال بن چکی تھی۔ کیوں؟ وسیم نے ایک نظر اس پر ڈالی۔ کبھی گھر اور کاموں سے ہٹ کر اپنے آپ کو بھی دیکھا ہے۔ ذرا آئینے میں دیکھنا، خود کو بھی کرتی ہو مجھ سے۔ وسیم نے گہرا سوال کیا۔ حرا آئینے میں خود کو دیکھ کر حیران تھی۔ یہ بے ڈھنگا سراپا، جگہ جگہ جھانکتے سفید بال، بے رنگ چہرہ۔ یہ میں ہوں، اس نے دوبارہ اپنے آپ سے پوچھا۔ کیا کرتی تھیں تمہاری ہیروئنیں، افسانہ نگار صاحبہ۔ آئینے میں کھڑی حرا نے خود سے سوال کیا۔ تو کیا میں بھی ایک افسانہ بن رہی ہوں۔ یہ سوچ کر اس نے جیسے خود کو نیند سے جگایا۔ دراز سے برسوں پرانی ڈائری نکالی۔ آخری صفحات پر فاطمہ کی ادھوری کہانی درج تھی۔اچھا، تو یہ کہانی ادھوری اس لیے تھی، اب مجھے فاطمہ بن کر اسے مکمل کرنا ہوگا۔ وہ سوچ کر مسکرائی، اور اپنے لیے کچھ باتیں نوٹ کیں۔ آج کی تاریخ درج کی، اور تین مہینے بعد اپنی شادی کی سولہویں سالگرہ کی تاریخ لکھ دی۔ نیچے ایک جملہ لکھا اور مسکراتے ہوئے پڑھاہاں، ایسا ہی ہوگا۔ اگلے ہی دن حرا نے خود کو بدلنے کا آغاز کر دیا۔ اپنے چہرے اور جلد کا خیال رکھا، بالوں کو ڈائی کروایا اور جدید طرز کی کٹنگ کرائی۔ ڈائیٹ پلان شروع کیا، بوتیک کے سروے کیے اور ایک اچھے ڈیزائنر سے اپنے لیے بہترین کپڑے تیار کروائے۔ اس دوران وسیم پر بھرپور توجہ دینا بھی شروع کر دی۔ نہ اس سے کسی لڑکی کے بارے میں سوال کیا، نہ کوئی شکایت۔ بس وسیم کی پسند کے کھانے بنائے، اس سے بے تکان باتیں کیں، اور رات کو واک پر ساتھ جانے لگی۔وقت دھیرے دھیرے گزرتا گیا۔ شادی کی سالگرہ میں اب پندرہ دن رہ گئے تھے۔ آج حرا نے آئینے میں خود کو دوبارہ غور سے دیکھا۔ یہ بدلی ہوئی حرا تھی۔ روزانہ ہلکا پھلکا تیار رہنا اس کا معمول بن چکا تھا۔ آج بھی وہ دونوں واک پر گئے ہوئے تھے۔ وسیم کافی الجھا ہوا تھا۔ وہ سوچ رہا تھا کہ اب کیا کرے۔ جب وہ دوسری شادی کا سوچ رہا تھا تو اب حرا میں کوئی خامی نظر نہیں آ رہی تھی۔ پہلے تو عجیب بے ڈھنگی لگتی تھی، اب کیوں نہیں لگ رہی۔ وسیم اس سوال کا جواب تلاش کرنے میں ناکام تھا۔ اصل میں حرا نے اتنی آہستگی سے اپنی زندگی میں تبدیلی لائی تھی کہ کچھ بھی اچانک نہیں ہوا۔ یہی بات وسیم کے لیے حیرانی کا باعث تھی۔ دو تین دن بعد ہماری شادی کی سالگرہ ہے۔ میں سوچ رہی ہوں کہ اس بار سب کو بلالوں۔ آپ بھی جسے چاہیں انوائٹ کر لیں۔ حرا نے کہا۔جسے دل چاہے۔ وسیم نے جسے پر زور دیتے ہوئے پوچھا۔ اس پر حرا مسکرا کر بولی، جی، جس کو بھی۔ وسیم نے دوستوں کے ساتھ ساتھ جہنم کو بھی بلا لیا۔ اچھا ہے، وہ سمجھ لے گی کہ میں دوسری شادی کا کیوں سوچ رہا ہوں۔ وسیم نے دل میں سوچا۔  کالی ساڑھی پہنے، موتیا کے پھولوں کا زیور سجائے، اور نئے انداز سے سیٹ کیے ہوئے بالوں کے ساتھ حرا نے آئینے میں ایک نظر خود کو دیکھا۔ اس نے اپنے آپ سے کہا کہ تمہیں آج جیتنا ہے، ہر حال میں۔وہ وسیم کے ساتھ چلتی ہوئی ٹیبل تک آئی۔ ہال میں سب کی نظریں ان پر تھیں۔ وسیم بھی اسے اس روپ میں دیکھ کر حیران تھا۔ کہاں تو وہ ہر وقت ایک بے رنگ، بے ترتیب حرا، اور کہاں یہ حرا، جس پر سے نظریں ہٹنا مشکل تھا۔آج بھی بہترین جوڑی ہے آپ کی۔ کسی نے تعریف کی تو وہ مسکرا دی اور کیک کاٹنے کے بعد مہمانوں کی تواضع میں مصروف ہو گئی۔ ایک طرف، وسیم کے ایک دوست نے دبے دبے لہجے میں کہا کہ تم تو کہتے تھے کہ تمہاری بیوی بے ڈھنگی ہے، اسی لیے دوسری شادی کا سوچ رہے ہو۔ ایسی عورت بے ڈھنگی ہوتی ہے؟ اگر یہی معیار ہے، تو مجھے تو معاف ہی رکھو۔ وسیم کچھ کہنے کے لیے مڑا، لیکن وہ شخص وہاں سے جا چکا تھا۔ حرا نے دور کھڑے ایک عورت کو وسیم سے بات کرتے دیکھا۔ اچھا، تو یہ ہے وہ۔ حرا نے دل ہی دل میں سوچا، مگر وہ اپنے کام میں لگی رہی۔دعوت کے اختتام پر حرا اپنے کمرے میں آئی۔ وسیم بھی پیچھے پیچھے آ گیا۔ وہ کچھ کہنا چاہ رہا تھا، لیکن الفاظ ڈھونڈ نہیں پا رہا تھا۔ وسیم نے آخرکار کہا کہ سوری، حرا۔ حرا نے مسکرا کر جواب دیا کہ محبت میں اعتماد ہوتا ہے، سوری نہیں۔وسیم خاموش ہو گیا۔ حرا نے اپنی ڈائری اٹھائی، اس صفحے کو کھولا جہاں تین مہینے پہلے اس نے ایک جملہ لکھا تھا۔ اس نے جملہ پڑھافاطمہ نے اسے دل سے معاف کر دیا۔ حرا فاتحانہ انداز سے مسکرائی، ڈائری بند کی، اور زندگی کے نئے سفر کی جانب قدم بڑھا دیے۔ 
Khwabon Ki Qeemat,میرا نام گل مہر ہے اور میرا تعلق سرحد کے ایک خوشحال گھرانے سے ہے۔ میں بڑی منتوں اور مرادوں سے پیدا ہوئی تھی کیونکہ میں اپنے والدین کی شادی کے دس سال بعد اس دنیا میں آئی تھی۔ میں اکلوتی تھی اور لاڈلی بھی بہت تھی۔ میرے والدین ایک پل کے لیے بھی مجھے اپنی نظروں سے اوجھل نہ ہونے دیتے تھے۔ ایسا لگتا تھا جیسے میری سانسوں کے ساتھ ان کی زندگی کا رشتہ بندھا ہوا ہو۔ اولاد تو سب ہی کو پیاری ہوتی ہے، مگر جیسی میں پیاری تھی، ویسی شاید ہی کوئی بیٹی ہو۔ ان دنوں میری عمر سات سال کے قریب تھی۔ ہمارے پڑوس میں ایک مکان خالی ہوا اور اس میں ایک عورت آ کر رہنے لگی۔ اس عورت کی عمر ساٹھ برس تھی، وہ بیوہ تھی اور اس کی کوئی اولاد بھی نہیں تھی۔ تنہائی سے گھبرا کر وہ اکثر ہمارے گھر آ جاتی اور میری ماں کی منہ بولی بہن بن گئی۔ جب بھی وہ ہمارے گھر آتی، مجھے عجیب نظروں سے گھورتی اور میں خوف زدہ ہو جاتی۔ پھر جب وہ مجھے میری ماں کے سامنے بلاتی، تو میری ماں مجھے ڈانٹتی۔ بیٹا تم خالہ کے بلانے پر ان کے پاس کیوں نہیں جاتی؟ وہ تمہیں اتنی محبت سے بلاتی ہیں۔ ان کی کوئی اولاد نہیں ہے، اس کا دل پیاسا ہے۔ ایسی عورتوں کا دل نہیں دکھاتے۔ ماں کی بار بار کی باتوں سے مجبوراً مجھے اس کے پاس جانا پڑتا، مگر جلد ہی واپس گھر آ جاتی۔ ایک سال گزر گیا، اور اس عورت کو ہمارے پڑوس میں رہتے ہوئے ایک سال ہو چکا تھا۔ میری عمر اب آٹھ یا نو سال ہو چکی تھی اور میں پہلے سے زیادہ سمجھدار ہو گئی تھی۔ ایک دن جب میں گلی میں کھیل رہی تھی، اس عورت نے مجھے اپنے پاس بلایا اور کہنے لگی، چنو میرے ساتھ ذرا بازار چلی جا، مجھے سبزی لینے جانا ہے۔ یہ ٹوکری اٹھا لے۔ میں نے کہا، میں نے اپنی ماں سے پوچھا ہے، وہ کہہ رہی ہے کہ تم اکیلی بازار کیوں جاتی ہو، میری چنو کو ساتھ لے جاؤ۔ ادھر میلہ بھی لگا ہے، جو کچھ بھی چاہے گی، میں تمہیں میلے سے لے دوں گی۔ میں نے معصومیت سے پوچھا، خالہ، کیا وہاں سوتی جاگتی گڑیا بھی مل جائے گی؟ خالہ نے جواب دیا، ہاں، مل جائے گی۔ تجھے چاہیے کیا؟ میں نے اشتیاق سے کہا، ہاں خالہ، مگر ٹھہر، میں اپنی امی سے پیسے لاتی ہوں۔ لیکن خالہ نے میرا بازو پکڑ لیا اور کہا، نہیں چنو، مجھے دیر ہو رہی ہے، اب تو چل، پیسے میں بعد میں تیرے امی سے لے لوں گی۔ اس طرح میں گڑیا کے شوق میں خالہ کے ہمراہ چلی گئی۔ یہ صبح گیارہ بجے کا وقت ہوگا۔ میرے والد کام پر جا چکے تھے اور میری ماں گھر کے کاموں میں مصروف تھی۔ اس وقت گلی میں اور کوئی نہیں تھا جو مجھے خالہ کے ساتھ جاتے ہوئے دیکھ لے۔ خالہ نے بھی خاص طور پر راستہ تبدیل کیا اور سڑک کے بجائے گلیوں میں سے چلتے ہوئے کافی دور جا پہنچی۔ میں نے اس سے پوچھا، خالہ، ابھی کتنی دور جانا ہے؟ میرے پاؤں دکھنے لگے ہیں۔ تو خالہ نے کہا، لڑکی تجھے زیادہ چلنے کی عادت نہیں ہے، بہت نازوں سے پلی ہے نا، اس لیے تھک گئی ہوگی۔ بازار ابھی دور ہے، مگر میلہ وہ سامنے والے چوک میں لگا ہے۔ پہلے بازار چلے گی یا میلے میں؟ میں نے فوراً کہا، خالہ، میلے میں خالہ نے کہا، اچھا وہ سامنے میرا بھائی آ رہا ہے، اس سے کہتے ہیں۔ اتنے میں وہ شخص، جو شاید خالہ کا پہلے سے منتظر تھا، خالہ کو دیکھ کر قریب آ گیا۔ خالہ نے کہا، بھیا، یہ بچی میری پڑوسن کی ہے، اس کو سوتی جاگتی گڑیا چاہیے۔ تو ذرا وہ سامنے چوک میں جو میلہ لگا ہے، وہاں سے گڑیا خریدی کر لانا۔ میں سبزی لے آتی ہوں، گڑیا خرید کر بچی کو یہاں لے آنا، پھر میں اسے ساتھ لے کر گھر چلی جاؤں گی۔ یہ کہتے ہوئے خالہ نے اپنے دوپٹے سے پانچ روپے کا نوٹ نکال کر اس آدمی کے ہاتھ پر رکھ دیا اور میں نادانی میں گڑیا کے خواب میں اس شخص کے ہمراہ چل پڑی جیسے مجھے کسی نے جادو کر دیا ہو۔ سامنے چوک میں کوئی میلہ نہیں تھا، پھر بھی میں خاموشی سے اس شخص کے ساتھ چلتی رہی جسے خالہ نے اپنا بھائی بتایا تھا۔ وہ شخص مجھے سیدھا اسٹیشن لے آیا۔ اس سے پہلے میں نے کبھی اسٹیشن نہیں دیکھا تھا۔ وہ آدمی کہنے لگا کہ یہاں میلہ لگا ہے۔ اس نے اسٹال سے مجھے ایک گڑیا لے دی، پھر بولا، ریل گاڑی پر بیٹھے گی، شہر کی سیر کرے گی۔ گڑیا کو اپنے کلیجے سے لگائے، میں خوشی میں ایسی مسحور ہو چکی تھی کہ میں نے گردن ہلا دی۔ ریل گاڑی جانے کو تیار کھڑی تھی اور میں نے اس کو سیٹیاں بجاتے سنا۔ شور اور رش اتنا تھا کہ میری کچھ سمجھ میں نہ آرہا تھا کہ میں کہاں ہوں اور کہاں جارہی ہوں۔ وہ آدمی مجھے ریل گاڑی کے ایک ڈبے میں بیٹھا کر گاڑی چلنے لگا۔ دو گھنٹے تو میں چپ چاپ بیٹھی ریل گاڑی سے سارا منظر دیکھتی رہی۔ آج ایسے نئے نئے مناظر دیکھنے کو ملے تھے کہ چند لمحوں کے لیے میں نے گھر اور گھر والوں کو بھلا دیا۔ مجھے یہ بھی یاد نہیں رہا کہ خالہ سبزی لے کر بازار سے واپس آ چکی ہو گی اور اب میرا انتظار کر رہی ہو گی۔ اچانک مجھے احساس ہوا کہ میں کہیں دور جا رہی ہوں اور یہ آدمی مجھے خالہ اور گھر والوں سے دور لے جا رہا ہے۔ تبھی میں نے رونا شروع کر دیا۔ اس پر اس شخص نے مجھے کھانے کے لیے لڈو دیا اور کہا، چپ ہو جاؤ چنو، ابھی ریل گاڑی رک جائے گی تو گھر آ جائے گا۔ لڈو کھالو، اگر تم روؤ گی تو پولیس والے آ کر تم کو پکڑ کر لے جائیں گے۔ اس نے مجھے پولیس سے ڈرا دیا، تو میں چپ ہو گئی اور لڈو کھانے لگی۔ لڈو میں نجانے کیا تھا کہ اس کو کھاتے ہی میں سو گئی۔ مجھے نہیں معلوم کہ یہ سفر کب تک جاری رہا۔ جب میں دوسرے دن جاگی تو ہم ایک اسٹیشن پر اتر چکے تھے اور لوگ کہہ رہے تھے کہ یہ حیدر آباد ہے۔ وہ آدمی مجھے ایک ٹیکسی میں بٹھا کر کسی جگہ لے جانے لگا تو میں رونے لگی۔ اس بار میں نے بہت زور شور سے رونا شروع کر دیا تھا۔ اس کے باوجود کہ میں ایک ناسمجھ بچی تھی، مجھے ماں باپ سے جدائی اور کسی انجانے خطرے کا احساس ہو چکا تھا۔ میرے اجنبی مہربان نے مجھے سمجھانے اور چپ کرانے کی کوشش کی اور ایسے کلمات کہنے لگا جیسے وہ میرا رشتہ دار ہو اور مجھے میرے گھر لے جا رہا ہو۔ وہ میری ماں اور گھر والوں کا ذکر کرنے لگا، مگر میں نے ایک نہ سنی اور اس قدر چیخنا چلانا شروع کر دیا کہ بات اس کے قابو سے باہر ہو گئی۔ اب ٹیکسی والے کو کچھ شک ہوا، وہ پوچھنے لگا، یہ لڑکی کون ہے؟ یہ تو ایسے رو رہی ہے جیسے تم اسے زبردستی کہیں اٹھا کر لے جا رہے ہو۔ پھر اس ڈرائیور نے مجھ سے پوچھا، بیٹی، یہ آدمی کیا تمہارا چچا ہے؟ کون ہے یہ؟ میں نے کہا، چچا نہیں ہے، کوئی نہیں ہے، مجھے گھر لے چلو، گھر جانا ہے مجھے۔ روتے روتے میں نے یہ جواب دیا اور پھر دوبارہ رونا شروع کر دیا۔ اب اس ٹیکسی والے کو یقین ہو گیا کہ معاملہ کچھ گڑبڑ ہے۔ اس نے ٹیکسی کا رخ کسی اور جانب موڑ دیا تو خالہ کا نام نہاد بھائی سخت گھبرا گیا اور جیسے ہی ٹیکسی کسی رکاوٹ کی وجہ سے آہستہ ہوئی، وہ ٹیکسی کا دروازہ کھول کر بھاگ گیا۔ ڈرائیور نے ٹیکسی ایک طرف روک کر اس کا پیچھا کرنے کی کوشش کی مگر درمیان میں ٹریفک سگنل آ گیا اور وہ بھاگ نکلنے میں کامیاب ہو گیا۔ میں ابھی تک ٹیکسی میں بیٹھی رہی۔ غالباً ٹیکسی ڈرائیور نے میری حالت کو سمجھا اور فوراً واپس لوٹ آیا۔ پھر وہ مجھے تھانے لے آیا۔ پولیس والوں کو دیکھ کر میں بہت ڈرتی تھی۔ اب بھی جب میں نے پولیس والوں کو دیکھا تو ڈر سے کانپنے لگی۔ دراصل ایک بار ہمارے محلے میں ایک شخص پکڑا گیا تھا۔ وہ بھاگ رہا تھا اور لوگ اس کو چور چور کہہ رہے تھے۔ پھر ایک پولیس والے نے اسے پکڑ کر مارنا شروع کر دیا تھا اور وہ اسے مارتا ہوا لے جا رہا تھا۔ ان دنوں میری عمر چار یا پانچ سال تھی اور میں نے یہ منظر ایسا دیکھا تھا کہ وہ ذہن سے نہ بھلا سکی۔ یہی وجہ ہے کہ جب بھی میں نے پولیس والوں کو دیکھا، میں ڈر سے کانپنے لگتی تھی۔ میری ماں بھی جب کبھی مجھے ڈرانا چاہتی، تو وہ مجھے یہ کہہ دیتی کہ دیکھو، وہ آ رہا ہے پولیس والا، تجھے پکڑنے۔ بس اس بات پر میں فوراً چار پائی کے نیچے جا کر چھپ جاتی تھی۔ پولیس اسٹیشن پر بہت سے پولیس والے تھے۔ سب ہی پولیس والے وردیاں پہنے ہوئے تھے اور ڈر سے میرا حلق خشک ہو رہا تھا۔ میں پہلے ہی غیر معمولی اور بے آرامی کے حالات سے گزر کر آرہی تھی۔ اوپر سے جو پولیس والوں کی شکلیں دیکھیں تو میرے اوسان خطا ہو گئے۔ وہ مجھ سے طرح طرح کے سوالات پوچھ رہے تھے بی بی تم کہاں رہتی ہو؟ تمہارے شہر کا کیا نام ہے؟ تمہارے باپ کا کیا نام ہے؟ تمہارا نام کیا ہے لڑکی؟ تمہارا باپ کیا کرتا ہے؟ اتنے سارے سوالات میں سے میں ایک کا بھی جواب نہ دے سکی۔ جیسے کہ میرے قوت گویائی سلب ہو چکی ہو۔ بس میں ٹیکسی ڈرائیور کی ٹانگوں سے لپٹی کھڑی تھی۔ آنکھوں سے آنسو بہہ رہے تھے اور گھٹی گھٹی سسکیاں منہ سے نکل رہی تھیں۔ پولیس والوں نے ٹیکسی ڈرائیور سے کچھ پوچھ گچھ کی۔ وہ بال بچے دار آدمی تھا۔ غالباً انہوں نے اس سے کہا کہ جب تک لڑکی کے وارثوں کا پتا نہیں چلتا، تم اس کو اپنے گھر رکھو۔ اس طرح میں سوتی جاگتی گڑیا کی آرزو کا دامن تھامے، چند گھنٹوں کے اندر اپنے ماں باپ کے محبت بھرے گہوارے سے ایک اجنبی ٹیکسی ڈرائیور کے گھر آگئی۔ ٹیکسی ڈرائیور کی بیوی ایک اچھی عورت تھی۔ اس کے چار بچے تھے۔ پانچویں میں مل گئی۔ اس نے مجھے بہت پیار اور آرام دیا۔ میں اس سے مانوس ہو گئی۔ پھر بھی میں روز پوچھتی تھی، میں کب گھر جاؤں گی، مجھے میرے گھر پہنچا دو نا۔ وہ بیچارہ ٹیکسی ڈرائیور بھی بہت دنوں تک تھانے کے چکر لگاتا رہا مگر پولیس والے شاید میرے والدین سے رابطہ قائم کرنے میں ناکام رہے کیونکہ میں صرف اتنا ہی بتا پائی تھی کہ میں پشاور میں رہتی ہوں، کہاں رہتی ہوں اور میرے والد کا کیا نام ہے، یہ میں نہ بتا پائی۔ بھلا پھر وہ لوگ مجھے کیسے میرے گھر تک پہنچاتے؟ وہ خود بہت غریب تھے، میرے ماں باپ کو تلاش کرنے پر جتنا خرچہ آتا تھا وہ کہاں سے لاتے؟ پھر رفتہ رفتہ میں اسی گھر کی ایک فرد بن گئی۔ میں نے اس کو اپنا گھر سمجھ لیا۔ ان لوگوں نے بھی دو چار ماہ کے بعد میرے والدین کی تلاش کا ترد چھوڑ دیا۔ ایک بار وہ ٹیکسی ڈرائیور اخبار کے دفتر بھی گیا تھا مگر مجھے معلوم نہیں کہ میرا کوئی اعلان چھپا بھی کہ نہیں اور اس کی شنوائی بھی ہوئی یا نہیں۔ ٹیکسی ڈرائیور کا نام علی بخش تھا۔ یہ سندھی تھا اور نہایت اچھا اور مہربان انسان تھا۔ اس نے مجھے اپنی اولاد کی طرح اپنے گھر میں رکھا۔ جب میں سولہ سال کی ہوئی تو اس نے میری شادی اپنی بیوی کے بھائی سے کر دی۔ میرا شوہر مجھ سے تیس سال بڑا تھا۔ اس کی عمر تقریباً پینتالیس سال تھی۔ اس کی پہلی بیوی مر چکی تھی اور چار چھوٹے بچے اپنے بعد چھوڑ گئی تھی۔ مجھے ان بچوں کی پرورش کرنی تھی۔ شاید اللہ تعالی نے انہیں کی خاطر مجھے اس منزل تک پہنچا دیا تھا۔ اس شادی پر میں خوش تو نہ تھی مگر مجبور تھی۔ میں نے ان بچوں کی پرورش میں دل لگا لیا۔ پھر اللہ تعالی نے مجھے اپنی اولاد بھی دے دی۔ میرے دو بیٹے اور ایک بیٹی ہوئی۔ شادی کے بارہ سال آرام سے گزرے۔ اس کے بعد شوہر کا انتقال ہو گیا۔ اب میں سات بچوں کے درمیان زندہ ہوں۔ اپنے شوہر کی اولاد کے لیے زندہ رہنا ہے۔ مرنے کی خواہش کرنے کا کیا فائدہ؟ کیونکہ خواہش کرنے سے تو موت نہیں ملتی۔ پھر کیوں نہ انسان حوصلہ سے زندہ رہے؟ اتنے سال بیت گئے گھر سے جدا ہوئے۔ آج بھی گھر والوں کی یاد ستاتی ہے تو اس خالہ کو کوستی ہوں جو میری زندگی میں ڈائن بن کر داخل ہوئی، جس نے میرے ماں باپ کی خوشیاں اجاڑ ڈالیں اور اس لمحے میں مجھے دھکیل دیا جس نے مجھے ہمیشہ ہمیشہ کے لیے میرے اپنوں سے دور کر دیا۔ اللہ ایسی ڈائنوں سے ہر کسی کے بچوں کو محفوظ رکھے۔ آمین ثم آمین۔
Sabr Ka Inaam,اولاد کے بارے کہا جاتا ہے کہ یہ اکثر سنگ دل ہو جاتی ہے، لیکن کبھی کبھی والدین اور ہمارے بزرگ جو ہمارے سروں پر سائبان کی مانند ہوتے ہیں، وہ بھی پتھر دل ہو جاتے ہیں اور زندگی کے دکھوں سے لڑنے کو ہمیں تنہا چھوڑ دیتے ہیں۔ والدین نے میری منگنی اس وقت کر دی تھی جب میں میٹرک کا امتحان دے رہی تھی۔ شادی ان کی پسند رضا اور مرضی سے ہوئی لیکن انہوں نے مجھے کس بات کی سزا دی، اس بارے سوچتی ہوں تو حیران رہ جاتی ہوں۔ ہمارا تعلق دراصل ایک ایسی قبائلی فیملی سے تھا، جو اس ترقی یافتہ دور میں بھی دقیانوسی خیالات کے حامل تھے۔ پہاڑوں کے باسیوں کے دل شاید پہاڑوں کی مانند سنگلاخ ہو جاتے ہیں، تبھی وہ ذرا سی غلطیوں پر بھی سخت رد عمل کر گزرتے ہیں۔ ایسا ہی ہمارے ساتھ ہوا، جس کی وجہ سے ہم نے سب کچھ ہوتے ہوئے بھی فقیروں اور کنگالوں جیسی زندگی دیکھی اور ہمارے بزرگوں نے ہمیں نظروں سے گرا دیا۔ میرا قصور صرف اتنا تھا کہ منگنی کے بعد میں نے اپنے منگیتر کے ساتھ بات چیت کی تھی، جب کہ ہمارے یہاں منگیتر کے ساتھ شادی سے پہلے گفت و شنید کو بڑا جرم تصور کیا جاتا تھا۔ عطا اعلیٰ تعلیم یافتہ تھے اور لاہور میں ملازمت کر رہے تھے۔ والدین نے یہ رشتہ اسی سبب سے پسند کیا تھا کہ لڑکا بر سر روز گار ہے اور ہماری بیٹی لاہور میں سکون سے رہے گی لیکن عطا لاہور میں کسی لڑکی کو پسند کرتا تھا، اسے مجھ سے شادی منظور نہ تھی۔ مجھے اس کی بہن نے یہ بات بتائی۔ میں خاموش ہی رہی، سوچا فیصلہ والدین نے کرنا ہے۔ حالانکہ میں آگے پڑھنا چاہتی تھی مگر ماں باپ کی رضا و خوشنودی کی خاطر مہر بہ بلب تھی۔ ایک روز عطا اپنے والدین کے پاس آیا اور کہنے لگا کہ وہ لاہور میں اپنی پسند کی لڑکی سے شادی کرنا چاہتا ہے اور اُسے ماں باپ کی رضا در کار ہے۔ اس پر اس کے والد آگ بگولہ ہو گئے وہ سخت گیر آدمی تھے۔ بیٹے سے کہا۔ عطا اللہ کان کھول کر سن لو میں لڑکی والوں کو زبان دے چکا ہوں ، اب انکار نہیں ہو سکتا۔ تم نے اگر لاہور کی شہری لڑکی سے شادی کی تو یاد رکھو میں تم کو عاق کر دوں گا۔ بابا جان مجھے اسی لڑکی سے شادی کرنا ہے، جس کو میں پسند کر چکا ہوں ۔ آپ راضی ہوں یا نہ ہوں۔ میری خواہش ہے کہ آپ شہر چل کر میرے لئے رشتہ طلب کریں۔ انہوں نے رشتہ طلب کرنے کیا جانا تھا ، بس اسی وقت کھڑے کھڑے بیٹے کو گھر سے نکال دیا۔ کہا کہ اب مجھے تم اپنی مشکل مت دکھانا۔ عطا لاہور گیا اور اس لڑکی کو یہ بات بتائی تو وہ بولی۔ جب تک تمہارے والدین میرا رشتہ لینے، نہیں آئیں گے ، میرے والدین میری شادی تم سے کرنے پر راضی نہیں ہوں گے۔ میں ان کی مرضی کے بغیر تم سے شادی کرنے سے قاصر ہوں۔ یہ معاملہ یوں کھٹائی میں پڑ گیا۔ جب یہ خبر ہمارے گھر پہنچی تو بابا جان اور میرے بھائیوں نے عطا کے والدین سے منگنی توڑنے کا مطالبہ کر دیا۔ عطا کے والد نے ابا سے منت سماجت کی بتایا کہ لاہور والی لڑکی سے میرے بیٹے کی شادی ممکن نہیں، لہذا آپ لوگ جلد بازی مت کریں۔ منگنی کو برقرار رکھیں ہماری بہو آپ کی بیٹی ناز خانم ہی بنے گی۔ آپ کا لڑ کا جب ہماری بیٹی سے شادی پر راضی نہیں ہے تو یہ شادی کیوں کر ہو سکے گی ؟ وہ پہلے راضی نہیں تھی، لیکن اب راضی ہے بے شک آپ خود اس سے پوچھ لیں۔ لڑکے کے والد نے جواب دیا۔ والد نے عطا سے پوچھا تو اس نے جواب دیا۔ بے شک میں پہلے راضی نہ تھا کیونکہ میں اپنی منگنی سے ہی لا علم تھا، لیکن اب میں دل سے راضی ہوں۔ ناز خانم میری منگیتر ہیں تو میں ان سے ہی شادی کروں گا۔ یہ باتیں میں پردے کے پیچھے سے سن رہی تھی۔ میں نے جانا کہ عطا اپنے کیے پر نادم اور شرمندہ ہے۔ اُس کی معافی تلافی میرے دل پر اثر کر گئی، سوچا۔ اب عطا کو ٹھکرانا ٹھیک نہیں ہے۔ جب ابو نے اس بارے میں مجھ سے رائے مانگی تو میں نے عطا کے حق میں فیصلہ دے دیا۔ میرا خیال تھا کہ لڑکے ایسی غلطیاں کرتے ہیں لیکن شادی کے بعد اچھی بیوی شوہر کو اپنا بنا سکتی ہے۔ چونکہ منگنی ٹوٹنے سے عزت پر حرف آتا تھا لہذا رشتہ بحال ہو گیا۔ عطا کو پتا چلا کہ میں نے بغیر مجھے دیکھے معاف کر دیا ہے تو وہ میرا از حد مشکور ہوا ، تب ہی میری والدہ سے اجازت لے کر اس نے مجھے فون کیا۔ میں اس سے فون پر بات کے لئے راضی نہ تھی، مگر والدہ نے کہا۔ جب تمہاری شادی عطا سے ہوئی ہے، تو اپنے منگیتر سے بات کر لینے میں کوئی حرج نہیں ہے۔ بہر حال، اس نے مجھ سے بات کی اور معذرت کی کہ اس سے غلطی ہوئی ہے ، دراصل اسے منگنی کا بھی علم نہیں تھا۔ ایک دن عطا میری امی سے اجازت لے کر مجھ سے ملنے ہاسٹل آ گیا اور جب مجھے دیکھا تو بس دیکھتا ہی رہ گیا۔ کہنے لگا مجھے خبر نہ تھی کہ میری منگیتر پڑھی لکھی ہے، خوبصورت اور آزاد خیال گھرانے کی لڑکی ہے ، ورنہ میں کیوں کسی اور لڑکی سے شادی کی بات کرتا۔ واقعی والدین جو فیصلہ کرتے ہیں، اچھا کرتے ہیں۔ آج تم کو دیکھ کر میرے دل میں تمہاری قدر اور بھی بڑھ گئی ہے۔ اب وہ کبھی کبھی مجھ سے ملنے آ جاتا اور ہم باہر جا کر باتیں کر لیتے ۔ ہمارے گھر والوں اور عطا کے والد صاحب کی عجیب طبیعت تھی۔ وہ چھوٹی چھوٹی بات پر اختلاف کرتے تھے۔ عطا کی بھی بچپن سے اب تک کئی منگنیاں کی تھیں اور ذراسی بات پر رشتے توڑ دیتے تھے۔ ہمارے ساتھ بھی ایسا کیا گیا، لیکن میں نے اپنے والدین اور عطا نے اپنے والدین کو سنبھالا اور منگنی کے رشتے کو بحال کرا لیا۔ دراصل وہ اس بات پر خفا تھے کہ ان کا بیٹا شادی سے پہلے کیوں مجھ سے ملنے ہوسٹل جاتا ہے۔ عطا ایم بی اے ہونے کے باوجود بیروز گار تھا۔ اس کے پاس پھوٹی کوڑی بھی نہ تھی۔ ان حالات کے پیش نظر والدین نے مجھے سمجھایا کہ اس لڑکے سے منگنی ختم کر دو، یہ کوئی کام نہیں کرے گا، لیکن مجھے عطا سے اور اُسے مجھ سے پیار ہو چکا تھتا اور ہمارے گھر والوں کو ہماری ملاقاتوں کا علم ہو چکا تھا، لہذا مجھ پر کافی سختی کی جاتی تھی، لیکن میں نے عطا کو دل سے نہ نکالا۔ خدا خدا کر کے اس کی کہیں جاب ہو گئی، تو اس کے والدین نے شادی کی تاریخ مانگی۔ میرے ابو نے جان چھڑانے کے لئے جلدی سے تاریخ دے دی۔ عطا کے والد کو اس بات پر افسوس تھا کہ لڑکی اور لڑکے نے شادی کی جلدی مچا رکھی ہے ، جب کہ ابھی تک عطا نے کچھ کمایا بھی نہیں ہے۔ کم از کم اتنا روپیہ تو کما لیتا جس سے ہم گھر میں اس کے لئے علیحدہ کمرہ بنوا لیتے ۔ خیر، ہماری شادی بڑی مشکلوں سے ہو گئی۔ ہم نے شادی کے لئے اتنی مصیبت سہی کہ لکھ نہیں سکتی۔ سب کا خیال تھا کہ عطا ایک لا ابالی لڑکا ہے ، ضرور ناز کو شادی کے بعد چھوڑ دے گا لیکن ایسانہ ہوا، بلکہ اس نے میرا بہت زیادہ خیال رکھا۔ اسی دوران اس کی ملازمت ختم ہو گئی اور ہماری مشکلات میں اضافہ ہو گیا۔خدا کا شکر ہے کہ بھاگ دوڑ کر کے اس نے دوبارہ ملازمت حاصل کر لی لیکن اس بار جاب خانیوال میں لگی تھی، اس نے مجھے اپنے ساتھ لے جانا چاہا لیکن اجازت نہ ملی تو یہ نوکری بھی چھوڑنی پڑی۔ ہماری شادی میں میرے والدین نے خوب خرچ کیا تھا، جہیز بھی دیا لیکن پھر جہیز اپنے گھر رکھ لیا کیونکہ عطا کے والد نے میرے لئے اپنے گھر میں کمرہ نہیں بنوایا تھا۔ میرے والدین کو اس بات کا غصہ تھا کہ ان لوگوں نے تو بس نام کی شادی کی تھی ، نہ بری نہ ابٹن ، مہندی، ولیمہ تک نہ کیا کیونکہ انہوں نے اس بات کو مسئلہ بنالیا کہ لڑکی، لڑکے سے شادی سے پہلے کیوں بات کرتی تھی۔ شادی ہو چکی تھی ، اب مجھے صبر سے کام لینا تھا۔ عطا کو بھی میں نے سمجھا دیا کہ تحمل سے کام لو۔ والدین آخر کار ٹھیک ہو جائیں گے۔ عطا کا کہنا تھا کے اسے کسی دشمن نے کالے علم کے ذریعے جکڑ لیا ہے۔ پہلے میں ماں تو ہمات پر یقین نہیں رکھتی تھی، لیکن عطا کی حالت دیکھ کر میں نے امی کی مدد سے ایک عالم سے رابطہ کیا۔ اس کے بعد میں پتا نہیں کہاں کہاں اس کے ساتھ عالموں کے پاس گئی۔ وہ جو علاج بتاتے ، کیے ، جب کہ جیب میں پھوٹی کوڑی نہ تھی، رشتہ داروں نے بھی منہ موڑ لیا تھا، لیکن میں نے صبر اور ہمت کا دامن ہاتھ سے نہ چھوڑا کیونکہ عطا ایک محبت کرنے والا شوہر ثابت ہوا تھا۔چھے ماہ تک اسے جاب نہ ملی، نوبت فاقوں تک آگئی۔ سسرال میں رہنے کو گھر نہ ملا تو کرایہ کا مکان تلاش کرنا پڑا۔ زیور و غیره سرال والوں نے واپس لے لیا تو ادھر میرے والدین نے بھی میرا ز یور اور جہیز اپنے پاس رکھ لیا۔ عرض میں ہر طرف سے محبور اور بے بس تھی۔ سب سے بڑا مسئلہ یہ تھا کہ ہم مکان کا کرایے کیسے دیں۔ والدین نے ہم دونوں کو آزمائش میں ڈال دیا تھا۔ بہر حال عطا نے دوستوں سے ادھار لیا اور میں نے سہیلیوں سے مدد مانگی اور کرایہ ادا کیا۔ ہمارے پڑوسی نے میرے والدین کو فون کر کے بتایا کہ آپ کی بیٹی کے گھر فاقوں کی نوبت ہے اور آپ کا داماد بھی بے روز گار ہے۔ والدین نے مجھے فون کیا کہ تم ہمارے پاس اؤ لیکن میں نے انکار کر دیا کہ میں شوہر کو ان مصیبت کے دنوں میں تنہا نہیں چھوڑ سکتی۔ جو میرا مقدر ہے جھیلوں گی لیکن وہ لوگ مجھے لینے آ گئے اور ابا جان نے میرا بیگ تیار کروا دیا۔ یوں وہ مجھے گھر لے گئے۔ والدین نے مجھے کہا کہ تم طلاق لے لو، مگر میں نے انکار کر دیا کیونکہ میں اپنے شوہر سے پیار کرتی تھی۔ وہ بھی مجھے چاہتے تھے۔ جب میں نہیں مانی تو انہوں نے عطا کو مجبور کیا کہ وہ طلاق لکھ دے اور مجھے کمرے میں بند کر دیا کہ کہیں یہ اپنے شوہر کے ساتھ چلی نہ جائے۔ عطا نے طلاق لکھنے سے انکار کر دیا اور مہلت مانگی۔ اب روزانہ علاقے کے بزرگ آکر منت سماجت کرتے کہ طلاق نہ لیں، میں بھی رو رو کر والد صاحب کو منانے کی کوشش کرتی۔ خدا نے میری سن لی، والدین کی کی عطا سے صلح ہو گئی۔ یہ ہم دونوں کی زندگی کا یاد گار دن تھا ، لیکن مصیبتیں ابھی ختم نہیں ہوئی تھیں، یہ تو پچھلی مصیبتوں سے بھی زیادہ تھیں لیکن میں نہیں گھبرائی۔ اب ولن کا کردار سسر صاحب نے ادا کرنا تھا انہوں نے میرے آنے جانے پر پابندی لگادی کہ یہ عطا کے ساتھ کہیں نہیں جائے گی۔ اگر جانا ہے تو میرے گھر والوں کے ساتھ ، میری اجازت سے جائے گی۔ نہ اس کی ہنسی کی آواز آئے گی اور نہ زیادہ دیر تک کمرے کی لائٹ چلے گی، یہ فیشن کے کپڑے نہیں پہنے گی۔ ہمارے گھر کا سارا کام کرے گی۔ وہ میرے والد کی جگہ تھے لیکن میری خواہشوں کی راہ میں اتنی روکاوٹیں کھڑی کر دی تھی مجھے بہت دکھ ہوا، پھر بھی صبر کیا کہ سسرال میں رہنے کی جگہ تو ملی اور طلاق کے عذاب سے بھی بچ گئی۔ یہ صرف اس بات کی سزا تھی کہ منگنی کے بعد ہم نے ملاقاتیں کیوں کیں۔ دو وقت کا کھانا بھی سارا کام کرنے کی وجہ سے ملتا تھا۔ میں نے ایک اسکول میں ملازمت کرلی۔ عطا ابھی تک صحیح طرح سے برسر روز گار نہ تھے۔روزانہ سسر صاحب کی جھڑکیاں سنتی تھی، میرے شوہر اپنے والد کے سامنے بول نہ سکتے تھے۔ بیروز گار جو تھے ، مجبور تھے ، اس لئے ہم گھر چھوڑ کر بھی نہیں جاسکتے تھے۔ بہر حال عطا نے چھوٹے موٹے کام کر کے کمرہ بنوا لیا اور میں نے والدین سے شادی کے ایک سال بعد اپنا جہیز منگوا لیا۔ ہم نے خدا پر بھروسہ کر کے صبر سے کام لیا۔ بس دعاؤں کا سہارا تھا اور پھر خدا نے اپنے محبور بندوں کی لاج رکھ لی۔ جلد ہی عطا کو ایک اچھے محکمے میں جاب مل گئی لیکن ملازمت حاصل کرنے کے لئے تین لاکھ کی ضرورت تھی۔ میں نے سُسر صاحب سے پیسوں کے لئے کہا تو انہوں نے مجھے اور عطا کو برا بھلا کہا۔ ان کی خفگی دیکھنے کے قابل تھی۔ مایوس ہو کر ہم نے جاننے والوں سے قرض لیا، میں نے زیور بیچا، پھر کہیں جا کر رقم پوری ہوئی۔ ایک سیاست دان کو تین لاکھ دے کر عطا نے ملازمت حاصل کی۔ خدا کا لاکھ لاکھ شکر کہ ان کی ترقی ہو گئی اور پھر ان کی آمدنی اتنی ہوئی کہ ہم نے سب کا قرض ادا کر دیا اور ہم خوش باش ہو گئے۔ آج سوچتی ہوں کہ پیسہ ایسی چیز ہے جو انسان کے پاس نہ ہو تو اپنے بھی منہ موڑ لیتے ہیں اور دولت ہو تو ہو تو غیر بھی اپنے ہو جانے ہیں۔ وہ لوگ جو کل میرے میاں سے منہ موڑتے تھے ، آج جھک جھک کر انہیں سلام کرتے ہیں۔ عطا نے مجھے زیور بھی بنوا دیا۔ خدا کے فضل سے اب میرے پاس پیسہ اور زیور سب کچھ ہے۔ عطا بر سر روزگار ہیں، اس وجہ سے سسر صاحب بھی کچھ نہیں کہتے، خاموش رہتے ہیں۔ میں اپنے سسر صاحب کی خدمت کرتی ہوں اور سوچتی ہوں کہ برے دنوں میں غصہ کرنا ان کا فعل تھا اور خدمت کرنا میرا فرض ہے۔ ہم اب بھی اپنے والدین کی عزت کرتے ہیں اور ان کی مالی مدد کرتے ہیں ، شاید یہی وجہ ہے کہ آج میں بہت خوشحال اور خوش و خرم زندگی گزار رہی ہوں، بہت خوش ہوں۔ مجھے اس بات پر فخر ہے کہ میں نے بڑے دنوں میں عطا کا ساتھ دیا۔ اپنے خاوند کو مصیبت میں تنہا نہیں چھوڑا ہمیشہ اپنے شوہر کے دُکھ سکھ کی ساتھی رہی اور آئندہ بھی رہوں گی۔ خدا کرے ان کی زندگی میں کوئی دکھ نہ آئے اور اپنے جیون ساتھی کا سایہ مجھ پر سلامت رہے۔ اللہ پر بھروسہ کرنے سے خدا بھی بندوں کی مدد کرتا ہے۔ آج سارا خاندان میرے صبر اور ایثار کی مثال دیتا ہے۔ خدا نخواستہ اگر طلاق لے لیتی تو کیا ہوتا ؟ سسرال والے اسی وجہ سے مجھے وفا کی دیوی کہتے ہیں۔
Raah-e-Wafa,اولاد کے بارے کہا جاتا ہے کہ یہ اکثر سنگ دل ہو جاتی ہے، لیکن کبھی کبھی والدین اور ہمارے بزرگ جو ہمارے سروں پر سائبان کی مانند ہوتے ہیں، وہ بھی پتھر دل ہو جاتے ہیں اور زندگی کے دکھوں سے لڑنے کو ہمیں تنہا چھوڑ دیتے ہیں۔ والدین نے میری منگنی اس وقت کر دی تھی جب میں میٹرک کا امتحان دے رہی تھی۔ شادی ان کی پسند رضا اور مرضی سے ہوئی لیکن انہوں نے مجھے کس بات کی سزا دی، اس بارے سوچتی ہوں تو حیران رہ جاتی ہوں۔ ہمارا تعلق دراصل ایک ایسی قبائلی فیملی سے تھا، جو اس ترقی یافتہ دور میں بھی دقیانوسی خیالات کے حامل تھے۔ پہاڑوں کے باسیوں کے دل شاید پہاڑوں کی مانند سنگلاخ ہو جاتے ہیں، تبھی وہ ذرا سی غلطیوں پر بھی سخت رد عمل کر گزرتے ہیں۔ ایسا ہی ہمارے ساتھ ہوا، جس کی وجہ سے ہم نے سب کچھ ہوتے ہوئے بھی فقیروں اور کنگالوں جیسی زندگی دیکھی اور ہمارے بزرگوں نے ہمیں نظروں سے گرا دیا۔ میرا قصور صرف اتنا تھا کہ منگنی کے بعد میں نے اپنے منگیتر کے ساتھ بات چیت کی تھی، جب کہ ہمارے یہاں منگیتر کے ساتھ شادی سے پہلے گفت و شنید کو بڑا جرم تصور کیا جاتا تھا۔ عطا اعلیٰ تعلیم یافتہ تھے اور لاہور میں ملازمت کر رہے تھے۔ والدین نے یہ رشتہ اسی سبب سے پسند کیا تھا کہ لڑکا بر سر روز گار ہے اور ہماری بیٹی لاہور میں سکون سے رہے گی لیکن عطا لاہور میں کسی لڑکی کو پسند کرتا تھا، اسے مجھ سے شادی منظور نہ تھی۔ مجھے اس کی بہن نے یہ بات بتائی۔ میں خاموش ہی رہی، سوچا فیصلہ والدین نے کرنا ہے۔ حالانکہ میں آگے پڑھنا چاہتی تھی مگر ماں باپ کی رضا و خوشنودی کی خاطر مہر بہ بلب تھی۔ ایک روز عطا اپنے والدین کے پاس آیا اور کہنے لگا کہ وہ لاہور میں اپنی پسند کی لڑکی سے شادی کرنا چاہتا ہے اور اُسے ماں باپ کی رضا در کار ہے۔ اس پر اس کے والد آگ بگولہ ہو گئے وہ سخت گیر آدمی تھے۔ بیٹے سے کہا۔ عطا اللہ کان کھول کر سن لو میں لڑکی والوں کو زبان دے چکا ہوں ، اب انکار نہیں ہو سکتا۔ تم نے اگر لاہور کی شہری لڑکی سے شادی کی تو یاد رکھو میں تم کو عاق کر دوں گا۔ بابا جان مجھے اسی لڑکی سے شادی کرنا ہے، جس کو میں پسند کر چکا ہوں ۔ آپ راضی ہوں یا نہ ہوں۔ میری خواہش ہے کہ آپ شہر چل کر میرے لئے رشتہ طلب کریں۔ انہوں نے رشتہ طلب کرنے کیا جانا تھا ، بس اسی وقت کھڑے کھڑے بیٹے کو گھر سے نکال دیا۔ کہا کہ اب مجھے تم اپنی مشکل مت دکھانا۔ عطا لاہور گیا اور اس لڑکی کو یہ بات بتائی تو وہ بولی۔ جب تک تمہارے والدین میرا رشتہ لینے، نہیں آئیں گے ، میرے والدین میری شادی تم سے کرنے پر راضی نہیں ہوں گے۔ میں ان کی مرضی کے بغیر تم سے شادی کرنے سے قاصر ہوں۔ یہ معاملہ یوں کھٹائی میں پڑ گیا۔ جب یہ خبر ہمارے گھر پہنچی تو بابا جان اور میرے بھائیوں نے عطا کے والدین سے منگنی توڑنے کا مطالبہ کر دیا۔ عطا کے والد نے ابا سے منت سماجت کی بتایا کہ لاہور والی لڑکی سے میرے بیٹے کی شادی ممکن نہیں، لہذا آپ لوگ جلد بازی مت کریں۔ منگنی کو برقرار رکھیں ہماری بہو آپ کی بیٹی ناز خانم ہی بنے گی۔ آپ کا لڑ کا جب ہماری بیٹی سے شادی پر راضی نہیں ہے تو یہ شادی کیوں کر ہو سکے گی ؟ وہ پہلے راضی نہیں تھی، لیکن اب راضی ہے بے شک آپ خود اس سے پوچھ لیں۔ لڑکے کے والد نے جواب دیا۔ والد نے عطا سے پوچھا تو اس نے جواب دیا۔ بے شک میں پہلے راضی نہ تھا کیونکہ میں اپنی منگنی سے ہی لا علم تھا، لیکن اب میں دل سے راضی ہوں۔ ناز خانم میری منگیتر ہیں تو میں ان سے ہی شادی کروں گا۔ یہ باتیں میں پردے کے پیچھے سے سن رہی تھی۔ میں نے جانا کہ عطا اپنے کیے پر نادم اور شرمندہ ہے۔ اُس کی معافی تلافی میرے دل پر اثر کر گئی، سوچا۔ اب عطا کو ٹھکرانا ٹھیک نہیں ہے۔ جب ابو نے اس بارے میں مجھ سے رائے مانگی تو میں نے عطا کے حق میں فیصلہ دے دیا۔ میرا خیال تھا کہ لڑکے ایسی غلطیاں کرتے ہیں لیکن شادی کے بعد اچھی بیوی شوہر کو اپنا بنا سکتی ہے۔ چونکہ منگنی ٹوٹنے سے عزت پر حرف آتا تھا لہذا رشتہ بحال ہو گیا۔ عطا کو پتا چلا کہ میں نے بغیر مجھے دیکھے معاف کر دیا ہے تو وہ میرا از حد مشکور ہوا ، تب ہی میری والدہ سے اجازت لے کر اس نے مجھے فون کیا۔ میں اس سے فون پر بات کے لئے راضی نہ تھی، مگر والدہ نے کہا۔ جب تمہاری شادی عطا سے ہوئی ہے، تو اپنے منگیتر سے بات کر لینے میں کوئی حرج نہیں ہے۔ بہر حال، اس نے مجھ سے بات کی اور معذرت کی کہ اس سے غلطی ہوئی ہے ، دراصل اسے منگنی کا بھی علم نہیں تھا۔ ایک دن عطا میری امی سے اجازت لے کر مجھ سے ملنے ہاسٹل آ گیا اور جب مجھے دیکھا تو بس دیکھتا ہی رہ گیا۔ کہنے لگا مجھے خبر نہ تھی کہ میری منگیتر پڑھی لکھی ہے، خوبصورت اور آزاد خیال گھرانے کی لڑکی ہے ، ورنہ میں کیوں کسی اور لڑکی سے شادی کی بات کرتا۔ واقعی والدین جو فیصلہ کرتے ہیں، اچھا کرتے ہیں۔ آج تم کو دیکھ کر میرے دل میں تمہاری قدر اور بھی بڑھ گئی ہے۔ اب وہ کبھی کبھی مجھ سے ملنے آ جاتا اور ہم باہر جا کر باتیں کر لیتے ۔ ہمارے گھر والوں اور عطا کے والد صاحب کی عجیب طبیعت تھی۔ وہ چھوٹی چھوٹی بات پر اختلاف کرتے تھے۔ عطا کی بھی بچپن سے اب تک کئی منگنیاں کی تھیں اور ذراسی بات پر رشتے توڑ دیتے تھے۔ ہمارے ساتھ بھی ایسا کیا گیا، لیکن میں نے اپنے والدین اور عطا نے اپنے والدین کو سنبھالا اور منگنی کے رشتے کو بحال کرا لیا۔ دراصل وہ اس بات پر خفا تھے کہ ان کا بیٹا شادی سے پہلے کیوں مجھ سے ملنے ہوسٹل جاتا ہے۔ عطا ایم بی اے ہونے کے باوجود بیروز گار تھا۔ اس کے پاس پھوٹی کوڑی بھی نہ تھی۔ ان حالات کے پیش نظر والدین نے مجھے سمجھایا کہ اس لڑکے سے منگنی ختم کر دو، یہ کوئی کام نہیں کرے گا، لیکن مجھے عطا سے اور اُسے مجھ سے پیار ہو چکا تھتا اور ہمارے گھر والوں کو ہماری ملاقاتوں کا علم ہو چکا تھا، لہذا مجھ پر کافی سختی کی جاتی تھی، لیکن میں نے عطا کو دل سے نہ نکالا۔ خدا خدا کر کے اس کی کہیں جاب ہو گئی، تو اس کے والدین نے شادی کی تاریخ مانگی۔ میرے ابو نے جان چھڑانے کے لئے جلدی سے تاریخ دے دی۔ عطا کے والد کو اس بات پر افسوس تھا کہ لڑکی اور لڑکے نے شادی کی جلدی مچا رکھی ہے ، جب کہ ابھی تک عطا نے کچھ کمایا بھی نہیں ہے۔ کم از کم اتنا روپیہ تو کما لیتا جس سے ہم گھر میں اس کے لئے علیحدہ کمرہ بنوا لیتے ۔ خیر، ہماری شادی بڑی مشکلوں سے ہو گئی۔ ہم نے شادی کے لئے اتنی مصیبت سہی کہ لکھ نہیں سکتی۔ سب کا خیال تھا کہ عطا ایک لا ابالی لڑکا ہے ، ضرور ناز کو شادی کے بعد چھوڑ دے گا لیکن ایسانہ ہوا، بلکہ اس نے میرا بہت زیادہ خیال رکھا۔ اسی دوران اس کی ملازمت ختم ہو گئی اور ہماری مشکلات میں اضافہ ہو گیا۔خدا کا شکر ہے کہ بھاگ دوڑ کر کے اس نے دوبارہ ملازمت حاصل کر لی لیکن اس بار جاب خانیوال میں لگی تھی، اس نے مجھے اپنے ساتھ لے جانا چاہا لیکن اجازت نہ ملی تو یہ نوکری بھی چھوڑنی پڑی۔ ہماری شادی میں میرے والدین نے خوب خرچ کیا تھا، جہیز بھی دیا لیکن پھر جہیز اپنے گھر رکھ لیا کیونکہ عطا کے والد نے میرے لئے اپنے گھر میں کمرہ نہیں بنوایا تھا۔ میرے والدین کو اس بات کا غصہ تھا کہ ان لوگوں نے تو بس نام کی شادی کی تھی ، نہ بری نہ ابٹن ، مہندی، ولیمہ تک نہ کیا کیونکہ انہوں نے اس بات کو مسئلہ بنالیا کہ لڑکی، لڑکے سے شادی سے پہلے کیوں بات کرتی تھی۔ شادی ہو چکی تھی ، اب مجھے صبر سے کام لینا تھا۔ عطا کو بھی میں نے سمجھا دیا کہ تحمل سے کام لو۔ والدین آخر کار ٹھیک ہو جائیں گے۔ عطا کا کہنا تھا کے اسے کسی دشمن نے کالے علم کے ذریعے جکڑ لیا ہے۔ پہلے میں ماں تو ہمات پر یقین نہیں رکھتی تھی، لیکن عطا کی حالت دیکھ کر میں نے امی کی مدد سے ایک عالم سے رابطہ کیا۔ اس کے بعد میں پتا نہیں کہاں کہاں اس کے ساتھ عالموں کے پاس گئی۔ وہ جو علاج بتاتے ، کیے ، جب کہ جیب میں پھوٹی کوڑی نہ تھی، رشتہ داروں نے بھی منہ موڑ لیا تھا، لیکن میں نے صبر اور ہمت کا دامن ہاتھ سے نہ چھوڑا کیونکہ عطا ایک محبت کرنے والا شوہر ثابت ہوا تھا۔چھے ماہ تک اسے جاب نہ ملی، نوبت فاقوں تک آگئی۔ سسرال میں رہنے کو گھر نہ ملا تو کرایہ کا مکان تلاش کرنا پڑا۔ زیور و غیره سرال والوں نے واپس لے لیا تو ادھر میرے والدین نے بھی میرا ز یور اور جہیز اپنے پاس رکھ لیا۔ عرض میں ہر طرف سے محبور اور بے بس تھی۔ سب سے بڑا مسئلہ یہ تھا کہ ہم مکان کا کرایے کیسے دیں۔ والدین نے ہم دونوں کو آزمائش میں ڈال دیا تھا۔ بہر حال عطا نے دوستوں سے ادھار لیا اور میں نے سہیلیوں سے مدد مانگی اور کرایہ ادا کیا۔ ہمارے پڑوسی نے میرے والدین کو فون کر کے بتایا کہ آپ کی بیٹی کے گھر فاقوں کی نوبت ہے اور آپ کا داماد بھی بے روز گار ہے۔ والدین نے مجھے فون کیا کہ تم ہمارے پاس اؤ لیکن میں نے انکار کر دیا کہ میں شوہر کو ان مصیبت کے دنوں میں تنہا نہیں چھوڑ سکتی۔ جو میرا مقدر ہے جھیلوں گی لیکن وہ لوگ مجھے لینے آ گئے اور ابا جان نے میرا بیگ تیار کروا دیا۔ یوں وہ مجھے گھر لے گئے۔ والدین نے مجھے کہا کہ تم طلاق لے لو، مگر میں نے انکار کر دیا کیونکہ میں اپنے شوہر سے پیار کرتی تھی۔ وہ بھی مجھے چاہتے تھے۔ جب میں نہیں مانی تو انہوں نے عطا کو مجبور کیا کہ وہ طلاق لکھ دے اور مجھے کمرے میں بند کر دیا کہ کہیں یہ اپنے شوہر کے ساتھ چلی نہ جائے۔ عطا نے طلاق لکھنے سے انکار کر دیا اور مہلت مانگی۔ اب روزانہ علاقے کے بزرگ آکر منت سماجت کرتے کہ طلاق نہ لیں، میں بھی رو رو کر والد صاحب کو منانے کی کوشش کرتی۔ خدا نے میری سن لی، والدین کی کی عطا سے صلح ہو گئی۔ یہ ہم دونوں کی زندگی کا یاد گار دن تھا ، لیکن مصیبتیں ابھی ختم نہیں ہوئی تھیں، یہ تو پچھلی مصیبتوں سے بھی زیادہ تھیں لیکن میں نہیں گھبرائی۔ اب ولن کا کردار سسر صاحب نے ادا کرنا تھا انہوں نے میرے آنے جانے پر پابندی لگادی کہ یہ عطا کے ساتھ کہیں نہیں جائے گی۔ اگر جانا ہے تو میرے گھر والوں کے ساتھ ، میری اجازت سے جائے گی۔ نہ اس کی ہنسی کی آواز آئے گی اور نہ زیادہ دیر تک کمرے کی لائٹ چلے گی، یہ فیشن کے کپڑے نہیں پہنے گی۔ ہمارے گھر کا سارا کام کرے گی۔ وہ میرے والد کی جگہ تھے لیکن میری خواہشوں کی راہ میں اتنی روکاوٹیں کھڑی کر دی تھی مجھے بہت دکھ ہوا، پھر بھی صبر کیا کہ سسرال میں رہنے کی جگہ تو ملی اور طلاق کے عذاب سے بھی بچ گئی۔ یہ صرف اس بات کی سزا تھی کہ منگنی کے بعد ہم نے ملاقاتیں کیوں کیں۔ دو وقت کا کھانا بھی سارا کام کرنے کی وجہ سے ملتا تھا۔ میں نے ایک اسکول میں ملازمت کرلی۔ عطا ابھی تک صحیح طرح سے برسر روز گار نہ تھے۔روزانہ سسر صاحب کی جھڑکیاں سنتی تھی، میرے شوہر اپنے والد کے سامنے بول نہ سکتے تھے۔ بیروز گار جو تھے ، مجبور تھے ، اس لئے ہم گھر چھوڑ کر بھی نہیں جاسکتے تھے۔ بہر حال عطا نے چھوٹے موٹے کام کر کے کمرہ بنوا لیا اور میں نے والدین سے شادی کے ایک سال بعد اپنا جہیز منگوا لیا۔ ہم نے خدا پر بھروسہ کر کے صبر سے کام لیا۔ بس دعاؤں کا سہارا تھا اور پھر خدا نے اپنے محبور بندوں کی لاج رکھ لی۔ جلد ہی عطا کو ایک اچھے محکمے میں جاب مل گئی لیکن ملازمت حاصل کرنے کے لئے تین لاکھ کی ضرورت تھی۔ میں نے سُسر صاحب سے پیسوں کے لئے کہا تو انہوں نے مجھے اور عطا کو برا بھلا کہا۔ ان کی خفگی دیکھنے کے قابل تھی۔ مایوس ہو کر ہم نے جاننے والوں سے قرض لیا، میں نے زیور بیچا، پھر کہیں جا کر رقم پوری ہوئی۔ ایک سیاست دان کو تین لاکھ دے کر عطا نے ملازمت حاصل کی۔ خدا کا لاکھ لاکھ شکر کہ ان کی ترقی ہو گئی اور پھر ان کی آمدنی اتنی ہوئی کہ ہم نے سب کا قرض ادا کر دیا اور ہم خوش باش ہو گئے۔ آج سوچتی ہوں کہ پیسہ ایسی چیز ہے جو انسان کے پاس نہ ہو تو اپنے بھی منہ موڑ لیتے ہیں اور دولت ہو تو ہو تو غیر بھی اپنے ہو جانے ہیں۔ وہ لوگ جو کل میرے میاں سے منہ موڑتے تھے ، آج جھک جھک کر انہیں سلام کرتے ہیں۔ عطا نے مجھے زیور بھی بنوا دیا۔ خدا کے فضل سے اب میرے پاس پیسہ اور زیور سب کچھ ہے۔ عطا بر سر روزگار ہیں، اس وجہ سے سسر صاحب بھی کچھ نہیں کہتے، خاموش رہتے ہیں۔ میں اپنے سسر صاحب کی خدمت کرتی ہوں اور سوچتی ہوں کہ برے دنوں میں غصہ کرنا ان کا فعل تھا اور خدمت کرنا میرا فرض ہے۔ ہم اب بھی اپنے والدین کی عزت کرتے ہیں اور ان کی مالی مدد کرتے ہیں ، شاید یہی وجہ ہے کہ آج میں بہت خوشحال اور خوش و خرم زندگی گزار رہی ہوں، بہت خوش ہوں۔ مجھے اس بات پر فخر ہے کہ میں نے بڑے دنوں میں عطا کا ساتھ دیا۔ اپنے خاوند کو مصیبت میں تنہا نہیں چھوڑا ہمیشہ اپنے شوہر کے دُکھ سکھ کی ساتھی رہی اور آئندہ بھی رہوں گی۔ خدا کرے ان کی زندگی میں کوئی دکھ نہ آئے اور اپنے جیون ساتھی کا سایہ مجھ پر سلامت رہے۔ اللہ پر بھروسہ کرنے سے خدا بھی بندوں کی مدد کرتا ہے۔ آج سارا خاندان میرے صبر اور ایثار کی مثال دیتا ہے۔ خدا نخواستہ اگر طلاق لے لیتی تو کیا ہوتا ؟ سسرال والے اسی وجہ سے مجھے وفا کی دیوی کہتے ہیں۔
Toheen Ka Badla,ہم پہلے شہر میں رہتے تھے کیونکہ وہاں ابو کی ملازمت تھی۔ اچانک ابو کا انتقال ہو گیا اور ہمیں مجبوراً شہر چھوڑ کر گاؤں دادا جان کے پاس آنا پڑا۔ یہاں کا ماحول شہر کے ماحول سے بالکل مختلف تھا۔ بے شک ہمارے گاؤں میں لڑکیاں پردہ نہیں کرتی تھیں اور اسکول بھی جاتی تھیں، لیکن پابندیاں بہت تھیں۔ لڑکیاں کھلے عام کہیں بھی جا نہیں سکتی تھیں اور نہ ہی کسی سے آزادانہ بات کر سکتی تھیں۔ ہم شاپنگ کرنے گاؤں کے بازار میں بھی نہیں جا سکتے تھے کیونکہ ہمیں جس چیز کی ضرورت ہوتی، وہ گھر پر لا کر دے دی جاتی تھی۔ یہاں آ کر میں نے یہ سنا کہ ابو میری منگنی میرے چچا کے لڑکے نور سے طے کر گئے تھے۔ نور کو میں نے کبھی نہیں دیکھا تھا کیونکہ وہ بھی گاؤں میں نہیں رہتا تھا۔ میرے چچا شہر میں ریلوے میں ملازم تھے، لہٰذا نور بھی اسی شہر میں رہتا تھا۔ سنا تھا کہ وہ کبھی کبھی چھٹیوں میں گاؤں آجاتا تھا۔ اس بار چھٹیاں ہوئیں تو وہ گاؤں آیا۔ ظاہر ہے کہ اس کے اور میرے دادا کا گھر ایک ہی تھا۔ میں نے پہلی مرتبہ نور کو دیکھا۔ وہ ایک خوبصورت، ہنس مکھ اور شوخ سا لڑکا تھا۔ تاہم، جب کسی نے میرا تعارف اس سے کرایا تو اس نے منہ بسور لیا۔ میں نے اپنی سخت توہین محسوس کی، مگر یہ نہ سمجھ سکی کہ آخر اس نے ایسا کیوں کیا۔ اسے مجھ سے کیا شکایت ہو سکتی تھی، جبکہ یہ ہماری پہلی ملاقات تھی  یہ بعد میں مجھے پھوپھی نے بتایا کہ اصل میں نور کو اس کے والدین نے بتا دیا تھا کہ تم اس کی منگیتر ہو، اور وہ اسی شوق میں گاؤں آیا تھا۔ لیکن جب اس نے تمہیں دیکھا تو تم نے اسے پہلی نظر میں متاثر نہیں کیا، اس لیے وہ اپنی ناپسندیدگی کا اظہار کر گیا۔ گھر جا کر بھی اس نے کہہ دیا، پھوپھی کے منہ سے یہ ریمارکس سن کر میرا دل بہت برا ہوا۔ میں نور کے عشق میں مبتلا نہیں تھی، لیکن کوئی میری اتنی توہین کرے اور مجھے صرف اس لیے رد کر دے کہ میں سانولی اور سیدھی سادی ہوں، تو یہ توہین نہیں تو اور کیا تھا؟ وہ خود کون سا گلفام یا پری جمال تھا، بس ذرا شہر میں رہنے کی وجہ سے لباس پہننے کا ڈھنگ تھا۔ میں نے دل میں سوچ لیا کہ اگر نور نے دوبارہ میری توہین کی، تو میں اسے اس کا مزہ چکھا دوں گی۔ وقت گزرتا گیا۔ آٹھویں سے نویں، پھر میٹرک تک پہنچ گئی۔ اس دوران نور ایک آدھ بار ہی گاؤں آیا، لیکن اس نے مجھ میں کوئی دلچسپی نہ دکھائی، اور میں نے بھی اس سے بات چیت کو غیر ضروری سمجھا۔ جب کسی کو میری ضرورت نہیں، تو وہ میرے لیے اہم کیوں ہوتا؟ میٹرک کے بعد میں گھر بیٹھ گئی۔ ہمارے یہاں لڑکیوں کو اعلیٰ تعلیم دلانے کا تصور نہیں تھا، اور گاؤں میں لڑکیوں کا کالج بھی نہیں تھا۔ مجھے افسوس ضرور تھا کہ اگر ابو کا انتقال نہ ہوا ہوتا، تو میں اس وقت شہر میں ہوتی اور کالج میں پڑھ رہی ہوتی۔ یہ گرمیوں کے دن تھے۔ طویل چھٹیوں میں چچا جان کا خاندان شہر سے گاؤں آیا، اور وہ بھی ساتھ تھا۔ ان دنوں وہ بی ایس سی کے آخری سال میں تھا۔ اب تو وہ پہلے سے زیادہ اسمارٹ اور خوبصورت ہو گیا تھا۔ ہر ایک سے ہنسی مذاق کرتا، سب سے خوش دلی سے ملتا، لیکن اگر کسی کو نظر انداز کرتا، تو وہ میں تھی۔ میرے ساتھ ایسے رویہ اختیار کرتا جیسے میں کوئی چھوت کا مرض ہوں۔ مجھے اس کے آنے سے کوئی خاص خوشی نہ تھی، لیکن دل گرفتہ ضرور ہو جاتی تھی کہ آخر مجھ میں ایسی کیا کمی ہے جو یہ حضرت مجھ سے نفرت کرتے ہیں اور کٹے کٹے رہتے ہیں۔ انہی دنوں دوبارہ میری اور نور کی شادی کی بات چھڑ گئی۔ دادا جان، جو ان دنوں زندہ تھے، چاچا جان پر دباؤ ڈالنے لگے کہ نجمہ اب شادی کے قابل ہو چکی ہے، اس کو بہو بنا کر ساتھ لے جاؤ۔ یہ منگنی ان کی خواہش پر ہوئی تھی، اور وہ چاہتے تھے کہ یہ فرض جلد ادا ہو جائے۔ پھوپھی نے بتایا کہ نور حسبِ معمول آنا کانی کر رہا تھا۔ اس کا کہنا تھا کہ وہ شہر کی خوبصورت لڑکی سے شادی کرے گا، جس سے چچا اور پھوپھی پریشان تھے۔ لیکن دادا جان نے سختی سے حکم دیا کہ شادی اس بار گرمیوں میں ہو جانی چاہیے۔یہ سن کر میرے غصے کا پارہ چڑھ گیا۔ دل چاہتا تھا کہ نور کو خوب سناؤں اور خود شادی سے انکار کر دوں۔ بھلا وہ خود کو کیا سمجھتا تھا؟ وہ کون سا دنیا کا سب سے زیادہ بانکا، سجیلا یا حسین لڑکا تھا؟ لیکن دادا جان کی محبت اور ان کے بڑھاپے کے احترام کی وجہ سے میں ایسا کچھ کہنے کی ہمت نہ کر سکی۔ پھر ایک دن پھوپھی سے سنا کہ نور کہہ رہا ہے کہ وہ خود مجھ سے بات کرے گا تاکہ اس معاملے سے جان چھڑا سکے۔ یہ سن کر میں نے ٹھان لی کہ اگر وہ بات کرنے آیا، تو میں بھی اسے ایسی کھری کھری سناؤں گی کہ وہ عمر بھر یاد رکھے گا۔ اس کے بعد میں نے نور کی طرف دیکھنا بھی چھوڑ دیا۔ وہ سامنے آجاتا تو میں اندر چلی جاتی۔ اگر اسے میری شکل پسند نہیں تھی، تو مجھے بھی اس کی صورت دیکھنا گوارا نہ تھا۔ اگست کا مہینہ تھا، گرمی کی شدت دم توڑ رہی تھی۔ آسمان پر بادل چھا گئے تھے، اور کبھی کبھار بارش کی جھڑی لگ جاتی تھی۔ جبس کی شدت کبھی اتنی بڑھ جاتی کہ سانس لینا دشوار ہو جاتا۔ ایک روز ایسے ہی بادل چھائے، لیکن بارش نہ ہوئی۔ جبس کی وجہ سے میرا دم گھٹنے لگا، تو میں چھت پر چلی گئی۔ ہماری چھت پر ایک کمرہ بھی بنا ہوا تھا۔ مجھے معلوم نہ تھا کہ نور کمرے میں موجود ہے، مگر شاید اس نے مجھے زینے سے آتے دیکھ لیا تھا یا میری آہٹ سن لی تھی۔ اچانک اس نے آواز دی، نجمہ۔ میں حیرت سے کمرے کی طرف دیکھنے لگی۔ یہ اس کی آواز تھی، لیکن یہ سوچنا مشکل تھا کہ وہ، جو مجھ سے بات کرنا بھی گوارا نہیں کرتا تھا، مجھے آواز دے رہا ہے۔ مجھے گمان ہوا شاید میرے کان بجنے لگے ہیں۔پھر اس نے دوبارہ کہا، میں ہوں نور نجمہ، ذرا دیر کے لیے اندر آ جاؤ، مجھے تم سے ضروری بات کرنی ہے۔میں کمرے کے دروازے پر جا کر رکی اور کہا، کیا بات ہے؟ کہو۔وہ بولا، یہاں نہیں، اندر آ کر سنو۔ یہ بات بہت اہم ہے۔میں نے سختی سے جواب دیا، نور، میں اندر نہیں آ سکتی۔ جو کہنا ہے، یہیں سے کہہ دو۔یہ سن کر وہ دروازے پر آگیا اور میرے بازو کو پکڑ کر زبردستی کمرے کے اندر لے جانے لگا۔ اس کی اس حرکت پر میرا غصہ شدت اختیار کر گیا۔ جو شکایت، بیزاری، اور نفرت میں نے دل میں دبائی ہوئی تھی، وہ یکدم عود کر آئی، اور میں نے بے اختیاری میں ایک زور دار تھپڑ اس کے منہ پر جڑ دیا۔شاید اسے مجھ سے ایسی حرکت کی توقع نہ تھی۔ وہ حیرت سے بوکھلا گیا، جیسے اسے دن میں تارے نظر آنے لگے ہوں۔ وہ سوچ بھی نہیں سکتا تھا کہ میں اس کے منہ پر طمانچہ مار دوں گی۔ اس سے پہلے کہ وہ کچھ کہہ پاتا، میں تیزی سے سیڑھیوں سے نیچے اتر گئی اور اپنے کمرے میں جا کر رونے بیٹھ گئی۔ اگلی صبح چچا اور پھوپھی دادا جان کے پاس آئے اور کہا، نور نجمہ سے شادی پر رضامند ہو گیا ہے۔ آپ شادی کی تاریخ طے کر دیں۔ رات اس نے خود کہہ دیا ہے کہ ہاں، میں نجمہ سے شادی کروں گا۔یہ سنتے ہی پھوپھی اور میں حیرت سے ششدر رہ گئے۔ مجھے اپنے کانوں پر یقین نہ آیا۔ میں سوچنے لگی، نور کا دماغ خراب ہو گیا ہے یا پھر وہ اس تھپڑ کا انتقام لینے کے لیے مجھ سے شادی کر رہا ہے۔اب میرا دل لرزنے لگا۔ یا الٰہی یہ کیا ہو رہا ہے؟ نجانے اس تھپڑ کا بدلہ نور شادی کے بعد مجھ سے کیسے لے گا؟ خیر ڈرتے ڈرتے وہ دن بھی آ گیا۔ میں دلہن بنا کر نور کے حوالے کر دی گئی لیکن اس نے تحقیر کا بدلہ مجھے بہت پیار سے دیا۔ اس نے مجھے بتایا کہ تم نے ناحق مجھے تھپڑ مارا تھا پاگل  میں تو اس دن تمہیں اس لئے بلا رہا تھا کہ تم مجھ سے کھنچی کھنچی رہتی تھیں اور میں شادی کے لئے تمہاری رائے لینا چاہتا تھا ورنہ تو جس قدر میں تم سے محبت کرتا ہوں، دنیا میں کسی نے کسی سے نہ کی ہو گی۔ میں تم کو دیکھنے کے بہانے ڈھونڈا کرتا تھا۔ اپنی منگیتر کو میں چھوڑنے کا تصور بھی نہ کر سکتا تھا۔ تم سے دور دور اس لئے رہتا تھا کہ تم مجھے ایک اچھا لڑکا سمجھو اور پھو پھی یا گھر والوں کو میرا یہ کہنا کہ نجمہ سے شادی نہیں کروں گا، محض تم کو چھیڑنے اور ستانے کے لئے تھا، تم نے اس کو سچ سمجھ لیا۔ مجھے نہیں معلوم نور کی کیا نفسیات تھی۔ وہ سچ ہی کہتا ہو گا لیکن میں وہ تھپڑ مار کر آج نور کے سامنے شرمندہ ہوں۔ وہ اب بھی کبھی کبھی مجھے یاد دلاتے ہیں کہ نجمہ  تم وہی تھپڑ مارنے والی ہو ؟ تو میں شرم کے مارے نظریں نیچے جھکا لیتی ہوں۔
Neki ka Sila,والد صاحب کی پہلی بیوی چھے بچے چھوڑ کر چلی گئی تھیں، کیونکہ ان کا چال چلن ٹھیک نہیں تھا۔ اس داستان کو ہم نے رشتہ داروں کی زبانی سنا تھا۔ کیا سچ اور کیا جھوٹ ؟ لیکن کہاوت یہی ہے کہ زبان خلق کو نقاره خدا سمجھو۔ بہو کے چھوڑ جانے کے بعد دادی ابا کے سر ہو گئیں کہ بیٹا اپناگھر بسا لو۔ ہم سے تمہارے بچے نہیں سنبھالے جاتے ۔ اب یہ بھی ایک مسئلہ تھا کہ چھے بچوں کے باپ کو کون رشتہ دے؟ بہت گھر چھان مارے، جب سنتی چھے بچے بھی پالنے ہیں ، تولوگ رشتہ دینے سے انکار کر دیتے۔ دادی جان کئی گھروں سے مایوس لوٹ آئیں۔ خدا کی زمین بہت بڑی ہے اور وہی سب کا پالن ہار ہے۔ وہ ہی پریشان حالوں كا مسبب الاسباب ہے۔ اللہ تعالیٰ کو ان معصوموں پر ترس آ گیا، جن پر ان کی اپنی سگی ماں نے ترس نہ کھایا تھا۔ جانے کیوں وہ عورت اپنے جگر کے ٹکڑوں اور اپنا گھر بار چھوڑ کر کسی اور مرد کے ساتھ چلی گئی۔ بہرحال ایک صوفی منش شخص نے اپنی بیٹی کو میرے والد صاحب کے عقد میں دے دیا۔ ان کی بیٹی کا نام عافیہ تھا، یوں یہ فرشتہ صفت بی بی، میرے والد کے بچوں کی سوتیلی ماں بن کے گھر آ گئیں۔ ان کی والدہ بہت الله والی خاتون اور والد بہت نیک پرہیزگار اور خدا ترس آدمی تھے۔ اسی خدا ترسی کے سبب انہوں نے چھے بچوں کے باپ کو اپنی بیٹی دے دی ۔ سب حیران تھے کہ ان سمجه دار بزرگ کو کیا سوجھی، جو اپنی اٹهاره برس کی کنواری اور خوب صورت بیٹی ایک ادھیڑ عمر آدمی کو بیاہ دی ہے ، جبکہ عافیہ کو اور بھی اچھے رشتے مل سکتے تھے ۔ جب لوگوں نے عافیہ کے والد سے یہ سوال کیا تو انہوں نے جواب دیا۔ میں نے ان چھے معصوموں کی خاطر ہی بیٹی کا ہاتھ ان کو دیا ہے۔ میری بیٹی اتنی صابر اور نیک ہے کہ وہ کبھی ان بچوں پر ظلم نہ کرے گی، بلکہ پیار سے ان کی پرورش کرے گی، جس کا ثواب ہمیںبھی ملے گا۔ عافیہ بیگم نے بھی سب کی توقعات کو پورا کر دکھایا۔ شادی کے تیسرے سال ان کی گود ہری ہوئی اور ان کے پہلے بیٹا، پھر دو بیٹیاں ہو گئیں ۔ اب ان کے کندھوں پر اپنے بچوں کی بھی ذمہ داری بڑھ گئی گویا، وہ اب نو بچوں کو پروان چڑھا رہی تھیں، جن میں میرا نمبر آٹھواں تھا۔ امی ایک صابر ، خدا ترس اور دین دار خاتون تھیں، اس لیے ابا کا گھر سکون کا گہوارہ تھا۔ وقت امن سے گزرنے لگا۔ ابا کی زندگی میں اپنی پہلی بیوی کے چلے جانے سے جو بھونچال آیا تھا، امی کے آنے سے اس کے آثار معدوم ہوگئے تھے۔ انہوں نے سوتیلے بچوں کو کبھی یہ احساس نہ ہونے دیا کہ وہ اپنے سگے بچوں کو ان پر فوقیت دیتی ہیں ، وہ سب بچوں کے لیے ایک شفیق ماں ہی تھیں۔ اس طرح انہوں نے سب کو سکھ اور سکون دے کر گھر کو جنت بنا دیا۔ سب نے ابا کی پہلی بیوی کو بھلا دیا تھا کہ وہ دوبارہ کبھی آئے گی۔ اس عورت نے بارہ سال کس کے ساتھ گزارے؟ کبھی اپنے بچوں کی خبر نہیں لی اور نہ پلٹ کر پیچھے کی طرف دیکھا۔ کسی کو پتا نہ تھا وہ کہاں ہے؟ زندہ ہے یا مر گئی ہے۔ ایک دن اچانک یوں لگا جیسے سورج مشرق کی بجائے مغرب سے نکل آیا ہو۔ ابا کی پہلی زوجہ محترمہ یعنی ہماری سوتیلی ماں گھر کا دروازه کھول کر آنگن میں کھڑی تھیں۔ جانے اس عورت پر کیا بیتی تھی کہ اس وقت اس کی حالت خراب تھی ابو تو کیا ، خود میری ماں اور ہم سب کو اس خستہ حال، كم نصیب پر ترس آ گیا اور اسے پناہ دے دی۔ ایک سال تو اس نے ایسے گزارہ جیسے کوئی مصیبت کی ماری چھت کا سایہ پا کر ایک کونے میں دبک بیٹھتی ہے۔ اسی روٹی دے دیتیں، وہ کھا لیتی ۔ منہ سے کچھ نہ بولتی حتی کہ اپنی حقیقی اولاد کو بھی ٹکر ٹکر دیکھتی اور ان کے نام لے کر نہ پکارتی، گویا بچے بھی ان کی صورت کو بھلا چکے تھے ۔ وہ میری ماں کو ہی امی جان کہتے تھے۔ اس عورت کو صرف تین وقت کے کھانے سے غرض تھی، وہ گھر کے کسی کام میں دخل دیتی تھی اور نہ کسی قسم کا حق مانگتی تھی۔ ابا کہتے تھے ، یہ گھر چھوڑ کر چلی گئی تھی مگر میں نے اسے طلاق نہیں دی تھی، لہذا یہ اس گھر میں رہ سکتی ہے، تاہم وہ اس سے بات چیت نہ کرتے تھے۔ امی سے کہتے۔ عافیہ تم اسکے یہاں رہنے کا ملال دل میں نہ لانا، یہ میرے بچوں کی ماں ہے۔ میرا دل نہیں کرتا اسے گھر سے نکالوں۔ تم چاہو تو نکال دو وہ مجھے کوئی تکلیف نہیں دے رہی۔ آپ کی بیوی ہے، اگر آپ نے طلاق نہیں دی ، تو حق دار بھی ہے۔ میں اتنی ظالم نہیں کہ اسے دھکے دے کر نکال دوں جبکہ اس کا کوئی آسرا، کوئی ٹھکانہ بھی نہیں ہے۔ سب لوگ امی سے کہتے کہ یہ بدچلن تھی، اس لیے اس نے سزا پائی ہے۔ تمہارے در پر محتاج ہو کر آئی ہے۔ تم اسے مت رکھو، کل کو تمہارے لیے مصیبت نہ بن جائے، کیونکہ بدفطرت کبھی نیک نہیں بن سکتا۔ امی کہتیں۔ اگر وہ بد فطرت ہے تو میں نیک فطرت ہوں ۔ میں بھی اپنی فطرت سے مجبور ہوں۔ اگر میرے شوہر کی مرضی ہے کہ وہ یہاں رہے ، تو میں کیوں کر اسے نکال سکتی ہوں۔ وقت گزرتا رہا۔ شروع میں بڑی ماں مسکین بنی رہیں۔ ایک طرف بیٹھی رہتیں، امی کو کسی معاملے میں ڈسٹرب نہ کرتیں۔ ابا بھی گھر آتے تو ان کی طرف بغیر دیکھے، بات کیے چلے جاتے، البتہ اپنے بچوں کو ضرور کہتے کہ تمہاری مصیبت کی ماری ماں کو خدا نے سزا دی ہے۔ اب تم لوگ سزا نہ دو، اس سے بات کرلیا کرو۔ ماں کیسی بھی ہو اولاد کو اس کی بے قدری نہ کرنی چاہیے۔ میری اماں بھی شوہر کی ہاں میں ہاں ملاتیں کہ ہاں بچوں  ماں کا درجہ الگ ہے۔ تم اپنی والدہ سے بات کیا کرو۔ یوں میری پہلی ماں کو اولاد نے رفتہ رفتہ قبول کرنا شروع کیا۔ وہ اب ان کے پاس بیٹھتے ، ان سے بات چیت کرتے، جس پر وہ خوشی محسوس کرتیں، ہنستی بولتیں۔ اب وہ صاف ستھری رہنے لگی تھیں۔ امی نے کچھ اچھے جوڑے سوتن کو سلوا دیے، یون وہ کپڑے بھی اچھے پہننے لگیں۔ ابو گاڑی دے دیتے اور وہ اپنے بچوں کے ساتھ سیر کو چلی جاتیں ۔ پہلے تو رشتہ دار سائرہ کے آنے پر چیں بہ چیں رہے، بعد میں وقت کے ساتھ ساتھ انہوں نے بھی ان سے سمجھوتہ کرلیا، کیونکہ ابا نے جو بچوں کے ساتھ ان کو رہنے کی اجازت دے دی تھی۔ جب سے وہ آئی تھیں ، میں نے ان کو کبھی مسکراتے نہیں دیکھا تھا، تاہم جب ان کے بچوں نے ان کو قبول کرلیا، تو وہ اب ان کو دیکھ کر مسکراتی بھی تھیں، جس پر میری ماں خوشی محسوس کرتیں۔ میری ماں کا اپنا مقام تھا کہ بہر حال گھر کی مالکہ تو وہی تھیں اور اس بات پر امی کو مان بھی تھا کہ شوہر ان ہی کو بیوی والا درجه و احترام دیتے ہیں ۔ ان کو ابا پر مان ہی نہیں اعتماد بھی تھا۔ وہ یہ تصور بھی نہ کر سکتی تھیں کہ کبھی ان کا جیون ساتھی بدل جائے گا اور ان کی جنت کا تختہ الٹ جائے گا۔ وقت اور قسمت کے بدلتے دیر نہیں لگتی۔ جس عورت پر وقت مہربان تھا، اس پر نامہربان ہو گیا اور جس پر تنگ تھا، اس پر تنگ نہ رہا، بلکہ اس کے دن پھر گئے ۔ خدا جانے میری ماں سے کیا قصور ہوا تھا، حالانکہ انہوں نے نیکی کی تھی ۔ ہوا یوں کہ نانا سخت بیمار ہوگئے تو امی کو میکے جا کر رہنا پڑا۔ اس ایک ماہ میں جانے کیا جادو بڑی ماں نے کیا کہ انہوں نے ابا کو اپنی طرف مائل کر لیا۔ ان کے بچے پہلے ہی ان کی طرف مائل ہوچکے تھے ۔ نانا ابو کے فوت ہونے کے بعد امی چند دن وہاں رہیں اور جب گھر واپس آئیں، تو انہوں نے ابا کے ساتھ سائرہ خاتون کو ہنستے بولتے دیکھا۔ امی نے شکوہ کیا تو جواب دیاکہ بیگم گھر کی اصل مالکہ اب بھی تم ہو ۔ یہ تخت و تاج سے گری ہوئی عورت ہے، مگر میں اس کو بے رخی کا مسلسل عذاب دے کر خدا کی عدالت میں جوابدہ ہونا نہیں چاہتا۔ اس کے ساتھ بات کرنے پر تم کو اعتراض نہیں ہونا چاہیے۔ آخر یہ عورت میرے چھے بچوں کی ماں ہے۔ امی ابا کا یہ استدلال سن کر چپ ہو رہیں۔ وقت گزرنے کے ساتھ ساتھ چیونٹی کی رفتار کی مانند حالات بدلتے رہے۔ امی کو پتا بھی نہ چلا اور چپکے چپکے بڑی ماں یعنی سائرہ خاتون نے میرے والد کے دل میں اپنی حیثیت مستحکم کر لی۔ اب میرے باپ ان کے بچوں کے بر معاملے میں پہلی بیوی سے مشورہ لینے لگے اور میری امی سے نہ پوچھتے۔ امی کو محسوس ہوتا تو کہتے۔ عافیہ دیکھو بچوں کے رشتے طے کرنے کے معاملے میں جس کے بچے ہیں، اس سے بات چیت تو کرنا پڑے گی۔ آخر یہ ان کی ماں ہے۔ تم اس بات کا برا نہ مانا کرو۔ بچوں کے توسط سے یوں سائرہ خاتون کا اثر و رسوخ بڑھنے لگا۔ وہ ہر بات ابو سے کرتیں۔ وہ بھی بر بات بڑی بیوی سے کرتے، تب امی ان دونوں کا منہ تکتی رہ جاتیں اور جب کبھی امی کسی وجہ سے گھر سے باہر جاتیں تو وہ امی کے خلاف ابا کے كان بهرتين من گھڑت باتیں کرتیں۔ وہ دراصل اپنے بڑے بیٹے کے رشتے کے بدلے میرا رشتہ دینا چاہتی تھیں اور کسی طرح انہوں نے ابا کو راضی کرلیاتها، لیکن امی نے اس بات پر احتجاج کیا اور راضی نہ ہوئیں تو میرے والد نے پہلی بار امی سے جھگڑا کیا اور ان پر ہاتھ اٹھالیا۔ ایک شام جب امی میری بہن کو اسپتال لے کر گئی ہوئی تھیں، بڑی امی نے ابا سے شکایت کی کہ تمہاری بیوی نے میرے بیٹے کا رشتہ تروایا ہے اور ایسی برائیاں کی ہیں کہ وہ اب اپنی بیٹی کا رشتہ میرے بیٹے کو دینے سے انکار کر رہے ہیں۔ ابا کو یہ بات سخت ناگوار گزری وہ ان کے گھر آتے ہی میرے ماں کو مارنے لگے اور اسی پر بس نہیں کیا ، بلکہ کلہاڑی ڈھونڈنے لگے۔ جب مجھے پتا چلا کہ وہ میری ماں کو مارنے کے لیے کلہاڑی ڈھونڈ رہے ہیںتو میں نے کلہاڑی اٹھا کر باہر پھینک دی ابا پر تو جیسے کالا جادو ہو گیا تھا۔ ان کو سائرہ کے سوا کوئی دوسرا نظر بی نہیں آتا تھا جب امی نے کہا کہ تم سائرہ کو گھر سے نکالو، یہ میرا گھر ہے۔ ابا نے جواب دیا۔ سائرہ کو نہیں، میں تمہیں نکالوں گا اور یہ گھر تمہارا نہیں، میرا ہے۔ یہاں اگر میری دوسری بیوی رہ سکتی ہے تو پہلی بھی رہ سکتی ہے۔ امی اس اہانت پر تیار نہ ہوئیں۔ انہوں نے برقعہ پہن لیا کہ سنبھالو اپنے بچے، میں اپنے والدین کے گھر جارہی ہوں۔ امی نے محض دکھاوے کو کہاتھا، یہ سوچ کر کہ ابا ان کو منا لیں گے اور انہیں میکے جانے سے روک لیں گے، لیکن ابا نے ان کے دل کی بات کو نہ سمجھا بلکہ ان کو بازو سے پکڑ کر کار میں دھکیلا اور جاکے ان کے والد صاحب کے گھر کے دروازے پر اتار آئے۔ اب ہماری بڑی امی سائرہ خاتون کی بن آئی۔ وہ سارے گھر کی مالک بن گئیں۔ جیسا کسی نے سوچا نہ تھا ویسا ہوگیا۔ ابا نے ہم سب کو سوتیلی ماں کے حوالے کر دیا۔ میری ماں تخت سے گری تھیں، اس کے ساتھ ہی سب کی نظروں سے بھی گرگئیں ۔ کہتے ہیں ، جس کو پیا چاہے، وہی سہاگن اور پھر ابا کی تو کیا بات تھی کہ مرد کو بدلتے دیر نہیں لگتی۔ جن پہ تکیہ تھا وہی پتے ہوا دینے لگے۔ جب رشتہ داروں نے بھی امی کی دہائی پر ساتھ نہ دیا تو وہ ابا کے ایک دوست صلابت صاحب کے پاس فریاد لے کر گئیں ۔ وہ بارسوخ آدمی اور اچھے آدمی تھے۔ جب میرے والد ان کی دعوت کرتے تو امی ہی کھانا بنایا کرتی تھیں۔ صلابت صاحب کو ہر بات کا علم تها۔ امی نے ان سے کہا۔ا ب میں اس بے وفا شوہر کے پاس نہ رہوں گی، آپ بس میرے بچے مجھے واپس دلوا دیں۔ صلابت صاحب اور ان کی بیگم نے میری ماں سے کہا۔ آپ تب تک میرے پاس رہیں، جب تک ہم آپ کے مسئلے کا کوئی حل نہیں نکال لیتے۔ امی ان کے گھر ایک ہفتہ رہیں۔ اس دوران وہ نہ کچه کهاتی تھیں اور نہ پیتی تھیں۔ صلابت انکل کی بیگم کہتیں، بھابھی کچھ کھائیں گی نہیں، تو ہم آپ کے لیے کچھ نہ کر سکیں گے، تب امی دو لقمے لیتیں اور باقی کھانا چھپا دیتیں۔ ادھر ہم اپنی پیاری ماں کے لیے پریشان تھے اور سوچتے تھے کہ یا اللہ  یہ ہمارے ساتھ کیا ہوگیا ہے۔ در اصل سائرہ وہ ناگن تھی جس نے عرصے تک اپنا پھن چھپائے رکھا تھا۔یہ بہت سخت دل عورت تھی میری دودھ پیتی بہن پر بھی رحم نہ کرتی تھی، وہ دودھ کے لیے روتی رہتی تھی اور یہ اسے دودھ پینے کو نہ دیتی تھی۔ مجھ سے سارے گھر کا کام کرواتیں اور کھانے کو پورا نہ دیتیں۔ اب ہمیں پتا چلا کہ سوتیلی ماں کیا ہوتی ہے۔ ہماری ماں تو ایسی نہ تھی۔ ہمارے سوتیلے بہن بھائی کھانا کھاتے اور ہم دور بیٹھے بھوکے کتوں کی طرح ان کا منہ دیکھتے۔ جب وه کها کر بچا دیتے تو ماں ان کو کہتی کہ جائو ، یہ بچا ہوا کھانا ان کو ڈالو ، مگر ہمیں یہ کھانا اچھا نہ لگتا ہم نازو کے پالے بچا کچھا کیسے کھاتے  میرے تمام سوتیلے بھائی اچھے تھے۔ صرف ایک بڑا بھائی برا تھا جو اپنی ماں جیسی فطرت کا مالک تھا اور سائرہ اماں سے ملا ہوا تھا۔ وہ ہم کو ڈراتا اور چھریاں دکھاتا۔ باقی سب اپنی ماں کو منع کرتے کہ ماں ایسا نہ کرو، یہ بھی ہمارے ہی بہن بھائی ہیں اور ان کی ماں نے ہمیں بہت پیار سے پالا ہے۔ جب انہوں نے سگے سوتیلے کا فرق نہیں کیا تو آپ کیوں ایسا کرتی ہیں۔ ایک بھائی بہن ہم کو اپنی ماں سے چھپاکر کھانا کھلاتے اور چھوٹی بہن کے لیے دودھ بھی لاکر دیتے۔ صلابت صاحب نے ابا کو بلایا اور کہا کہ تم نے کیوں ایسا ظلم اپنی اتنی اچھی بیوی پر ڈھایا ہے ؟ اسے سیدھے طریقے سے رکھو ، ورنہ میں تم کو تھانے میں بند کروا دوں گا۔ تب ابا نے کہا۔ میاں صلابت صاحب، ذرا بتائو تو کہ تم جو اس کے اتنے حمایتی بن رہے ہو، یہ تمہاری کیا لگتی ہے کہ میری بیوی کو تم نے اپنے گھر میں بیٹھا رکھا ہے ؟ صلابت صاحب تو کیا امی کے سر پر باتھ رکھتے، الٹا ابا نے ہی ان پر کیس کردیا، مگر دودھ پیتی بچی کی وجہ سے کیس امی کے حق میں ہو گیا۔ ایک دن پولیس ہمارے گھر آئی اور چھوٹی بہن اور امی سے کہا کہ ماں سے ملو، ماں کے پاس جائو، ہم سب دوڑ کر اپنی ماں سے لپٹ گئے۔ جب ابا کیس ہار گئے تو سیٹھ صلابت سے معافی مانگی اور کہا کہ میری بیوی سے صلح کروا دو میں آئندہ اس کے ساتھ کوئی زیادتی نہ کروں گا، نہ اس پر ہاتھ اٹھاوں گا، بلکہ اچھی طرح رکھوں گا۔سیٹھ نے کہا۔ پہلے قرآن پاک پر ہاتھ رکھ کر وعدہ کرو۔ ابا نے قسم کھاكر وعده كيا۔ تب صلابت نے امی کو سمجھایا کہ بچوں کی خاطر اپنے شوہر سے صلح کرلو اور کسی بات کو انا کا مسئلہ نہ بنائو، کیونکہ عورت کا اصل گھر شوہر کا گھر ہوتا ہے۔ عورت کی عزت بھی اپنے شوہر سے ہوتی ہے۔ آپ کو بچوں کی بہتری کی خاطر اپنے شوہر کے گھر گزارہ کرنا چاہیے ۔ امی زیادہ پڑھی لکھی بھی نہ تھیں کہ نوکری کر لیتیں ۔ انہوں نے بھی عافیت اسی میں جانی کہ اپنے شوہر کے گھر آجائیں، لیکن وہ اپنی عزت بھی چاہتی تھیں۔ جس عورت کو کبھی شوہر نے پھول بھی نہ مارا ہو اور ایسی بے عزتی کرنے پر آجائے، تب عورت تحفظ کے لیے کس کی طرف دیکھے۔ امی نے کہا میری چند شرطیں ہیں ، جو شوہر کو ماننی ہوں گی ۔ پہلی یہ کہ یہ مجھے سوتن سے علیحدہ رکھیں گے۔ دوم ، میرے بچوں کی شادیاں میری مرضی سے کریں گے۔ نیز یہ کہ مجھ پر ہاتھ نہ اٹھائیں گے اور خرچہ میرا اور بچوں کا پورا دیں گے۔ والد نے یہ تمام شرائط مان لیں اور گھر کے دو حصے کر کے بیچ میں دیوار اٹھا دی۔ ایک طرف بڑی بیگم اور ان کے بچے، دوسری طرف امی اور ہم تینوں بھائی بہن ابا دن میں بڑی بیوی کی طرف ہوتے اور شام کو ہمارے پاس آجاتے۔ انہوں نے خرچے میں بھی کمی نہیں کی۔ امی کا ٹوٹا ہوا گھر پھر سے بن گیا، ہم بھی سکون میں آگئے۔ میری ماں نے اپنی سوتن کے بچوں کو پالا پوسا تھا، لہٰذا ان بچوں کا دل تو امی کی طرف رہتا تھا۔ وہ اپنی ماں سے چهپ چھپ کر ملنے آجاتے تھے، البتہ بڑا بھائی مکمل اپنی سگی ماں کی مٹھی میں تھا۔ وہ امی سے ملنے نہیں آتا تھا۔ کہتے ہیں جیسی کرنی ویسی بھرنی بڑی امی نے چار سال ہی آرام کے بسر کیے ہوں گے کہ اچانک بیمار ہوگئیں۔ ان کو ڈاکٹروں نے کینسر بتایا ۔ ان کا علاج ہوتا رہا لیکن اس مرض کے علاج میں کب آرام آتا ہے۔ ابتدا میں بیماری کا پتا نہ چلا۔ جب مرض حد سے بڑھ گیا، تو علاج کارگر نہ رہا جبکہ ابا نے روپیہ پانی کی طرح بہایاتھا، مگر وہ ہڈیوں کا ڈھانچا ہوکر بستر سے لگ گئیں۔ اب ہمہ وقت ان کو ایک دیکھ بھال کی ضرورت تھی۔ ان کی کون خدمت کرتا؟ ان کے بچوں کے کام کون کرتا ۔ ابا نے ایک بار پھر میری امی سے منت سماجت کی کہ بیمار کی تیمار داری سے تم کو اجر ملے گا۔ تم میری نہیں تو الله تعالی کی خوشنودی کے لیے اس بیمار عورت کی تیمارداری کرلو کیونکہ وہ اٹھنے، بیٹھنے، چلنے پھرنے سے لاچار ہے۔ وہ خود اٹھ کر پانی تک نہیں پی سکتی اور بچے اتنی لاغر بیمار ماں کا خیال نہیں رکھ سکتے۔ پہلے تو امی راضی نہ ہوئیں، لیکن جب دیوار کے ادھر سے اپنی سوتن کی درد بھری کراہیں سنتیں تو خوف خدا سے لرز جاتیں۔ آخر اپنی نرم خو فطرت سے مجبور ہوکر وہ بیمار سوتن کے پاس چلی گئیں اور ابا سے بھی کہا کہ تم گھر کے بیچ اٹھی ہوئی دیوار کو گرا دو تاکہ میں تمہاری بیمار بیوی کو دیکھ سکوں بڑی ماں کی بری حالت تھی جو ان کو دیکھتا تھا ، توبہ توبہ کرتا تھا۔ لیٹے لیٹے ان کے جسم میں زخم ہوگئے اور ان میں پیپ پڑ گئی۔ اس حالت میں بھی سال بھر وہ زندہ رہیں، آخر ڈاکٹروں نے جواب دے دیا۔ امی ان کو قطره قطره سوپ پلاتی تھیں اور گھر پر نرس ان کی مرہم پٹی کرنے آتی تھی۔ پانی بھی میری ماں ان کے حلق میں ٹپکاتی تھیں۔ وہ خود سے کھا پی نہ سکتی تھیں۔ دیکھنے والے عبرت کرتے تھے۔ سب دور سے دیکھ کر چلے جاتے تھے، پاس کوئی نہیں جاتا تھا کہ بدبو آتی تھی مگر میری ماں کراہت نہ کرتیں۔ ہر انسان کی اپنی اپنی فطرت ہوتی ہے اور بے شک ہر کوئی اپنی فطرت پر جاتا ہے۔ میری امی کہتی تھیں، بیٹا نیکی سے اللہ کو راضی رکھنا چاہیے ۔ ضروری نہیں کہ نیکی کا صلہ جلدی ملے۔ دیر سے سہی، مگر ملتا ضرور ہے اور نیکی کبھی رائیگاں نہیں جاتی۔ دوست کے ساتھ تو سب ہی نیکی کرتے ہیں ، دشمن سے بھی نیکی کرو کہ اللہ راضی ہو اور اچھے اعمال کا صلہ بھی وہ ہی دیتا ہے۔ امی ٹھیک کہتی تھیں کہ بڑی امی تو مر کر دکھ سے نجات پا گئیں، مگر میرا رب میری ماں پر ہمیشہ مہربان رہا۔ ہماری اچھے گھروں میں شادیاں ہوئیں ۔ آج ابا کی تمام اولادیں میری نیک سیرت ماں کے قدموں کو چھوتی ہے اور امی کی دعائیں ہم سب کا سرمایہ ہیں۔ جیسی سہاگن میری ماں ہیں ، ایسی سہاگن خوشیوں بھری زندگی خدا بر عورت کو نصیب کرے۔
Allah Wali Gulabo,گلابو ایک مسکین صورت بچی تھی۔ اس کی رنگت گلاب جیسی تهی  اکلوتی ہونے کی وجہ سے ، گھر میں اکیلی کھلونوں سے کھیلتی رہتی ۔ ذرا بڑی ہوئی تو اداس رہنے لگی کیونکہ اس کے ساتھ کوئی کھیلنے والا نہ تھا ، پھر وہ آس پڑوس کے گھروں میں، دوسرے بچوں کے ساتھ کھیلنے کے لئے جانے لگی وہ اکثر ہمارے گھر بھی آ جاتی تھی۔ بچپن کیسے گزرا ؟ اس کا تو شعور نہیں ، لیکن جب وہ سات برس کی ہوئی تو محلے میں اللہ والی بچی مشہور ہو گئی۔ جانے کیوں سب لوگ اسے اللہ والی کہتے شاید مسکین صورت ، صابر و شاکر اور خاموش طبع لڑکی تھی شرارتیں نہیں کرتی تھی۔ اسی وجہ سے ایک پڑوسن نے اسے اللہ والی کہہ کر بلایا تو سب نے اسی طرح پکارنا شروع کردیا، تاہم اس کی سمجھ میں یہ بات نہیں آتی تھی کہ لوگ کیوں اسے اللہ والی کہہ کر بلاتے ہیں ۔ ایک دن اس کی ماں نے گلابو کے بالوں میں تیل لگاکر کنگا کیا اور چوٹی کردی تو اسے خیال آیا کہ آئینے میں اپنی صورت دیکھوں۔ خالہ نسیم اتنا کس کر چوٹی کرتیں تھیں کہ اس کا سر دکھنے لگ جاتا۔ اس نے آئینے میں اپنی صورت دیکھی تو اس میں اسے کچھ نظر نہ آیا۔ وہ پریشان ہوگئی اور شیشے کو دوپٹے سے صاف کرنے لگی۔ عجیب بات کہ آج آئینہ صاف کرنے کے بعد بھی اسے اپنی صورت نظر نہیں آئی تھی بس دھندلا دھندلا سا کوئی عکس تھا۔ گلابو اس بات سے گھبرا گئی۔ اس کے بعد اس نے آئینہ دیکھنا ہی چھوڑ دیا۔ اس کے ذہن میں یہ بات بیٹھ گئی کہ خدا نے اسے بنایا ہی اسی طرح ہے کہ اس کا عکس نہیں بنتا اور نہ اس پر کوئی لباس سجتا ہے اور نہ اسے بناؤ سنگھار کرنا چاہئے۔ کیا خبر کس کرچوٹی کرنے سے اس کی بینائی پر اثر پڑتا ہو۔ اب نہ وہ اچھے اور نئے لباس کی خواہش کرتی اور نہ بناؤ سنگھار کرتی دراصل اس پر اپنے دھندلے عکس کا کچھ ایسا نفسیاتی ردعمل ہوا تھا کہ وہ آئینہ سے ڈرنے لگی تھی۔ وہ اپنی شکل تک بھولنے لگی۔ وقت گزرتا گیا اس نے میٹرک کر لیا۔ جب کالج میں داخلہ لیا تو اسے اس بات کا شدت سے احساس ہونے لگا۔ دل کو صدمہ رہنے لگا کیونکہ بناؤ سنگھار سے دور رہنے کے باعث وہ خود کو اپنی سہیلیوں سے کم تر محسوس کیا کرتی تھی جب تک اسکول میں تھی ، پابندی سے نماز پڑھتی تھی کیونکہ اس کی ماں بھی پابندی سے نماز پڑھتی تھیں۔ کالج کی اپنی ایک الگ زندگی تھی۔ اس زندگی میں آزادی کا احساس اور ایک سرخوشی سی تھی۔ اس نے کالج میں دوچار اچھی لڑکیوں کا ساتھ پا لیا تھا۔ یہ اس کی سہیلیاں تھیں، جن کو پاکر تنہائی کا احساس ختم ہوگیا تھا۔ وہ ان سے فون پر باتوں میں مشغول ہو جاتی تو نماز کا وقت نکل جاتا۔ اس طرح رفتہ رفتہ اس نے نماز ترک کردی خوشیوں بھرا وقت گزر رہا تھا لیکن یہ احساس ابھی تک تھا کہ وہ آئینہ میں اپنا عکس نہیں دیکھ سکتی۔ جانے کیوں اس بات کا کسی سے ذکر کرتے ہوئے بھی اس کا دل ڈرتا تھا ، سویہ راز اس نے خود تک ہی محدود رکھا ہوا تھا اور یہ حقیقت تھی کہ اب بھی جب وہ کبھی آئینہ دیکھنے کی کوشش کرتی اس کو اپنی شکل واضح نظر نہیں آتی تھی اور دھندلا سا عکس بی نظر آتا تها، تبهی وه نروس ہو جاتی تھی۔ وقت کے ساتھ ساتھ آئینہ دیکھنے کی چاہ بھی اس میں بڑھتی جاتی تھی ، یہاں تک کہ اس خامی کے احساس سے وہ بولنے میں ہچکچاہٹ برتنے لگی اور روانی سے بولنے کی بجائے ہکلاہٹ کا شکار ہوگئی۔ جب بولتی تورک رک کر، تب استانیاں حیرت سے اسے دیکھتیں اور پریشان ہوتیں ، جبکہ ہم جماعت اس پر ہنسنے لگتیں ۔اس نے بمشکل بارہویں کا امتحان دیا اور کالج چھور دیا۔ خالہ نسیم کو بیٹی کے تعلیم چھوڑ دینے کا دکھ تھا لیکن وہ اس پر زبردستی نہ کرسکیں تاہم اس کو منا لیا کہ وہ سلائی سینٹر میں داخلہ لے لے وہاں بھی اس کی یہی کیفیت تھی ، تبھی لڑکیاں اس کو مجذوب سمجھنے لگیں۔ مسلسل چپ رہنے ، کسی سے بات نہ کرنے کے سبب وہ کچھ نہ سیکھ پائی۔ اس کا ہر پل ایک کرب میںبیتنے لگا۔ کسی کام میں دل نہیں لگتا تھا۔ اپنا وجود بی بوجه لگتا تھا۔ گھر میں اللہ کا دیا سب کچھ تھا ، پھر بھی وہ کسی شے کا لطف محسوس نہیں کر سکتی تھی ۔ اچھے گانے اسے خوش کرتے اور نہ ٹی وی ڈرامے دل کو لبھاتے۔ پھل فروٹ یا اچھا کھانا سامنے ہوتا تو ان کا ذائقہ تک اسے محسوس نہیں ہوتا تھا ۔ اسے لگتا کہ وہ کوئی بے ذائقہ شے نگل رہی ہو یا جو نوالے وہ منہ مینڈال رہی ہو ، وہ کوئی اور کھارہا ہے۔ ایک وقت ایسا آیا کہ گلابو کی شادابی کی جگہ زرد رنگت نے لے لی اوراس نے خود کو کمرے میں قید کر لیا ۔ ہر کسی سے کترانے لگی، کسی سے بات نہ کرتی ، تب ہی اس کی ماں کو احساس ہوا کہ اس کے ساتھ کچھ مسئلہ ہے۔ خالہ نسیم ہمارے گھر آئین اور میری والدہ کو اپنی بیٹی کی حالت بتاکر ان سے مشورہ لیا۔ اماں نے اپنی اس پڑوسن سے کہا ۔ مجھے لگتا ہے گلابو کسی غیر معمولی کیفیت کا شکار ہے بہتر ہے تم کسی عالم سے رابطہ کرو اور اس پر دم درود کراؤ میری والدہ نے ان کو ایک عالم کا پتا بھی دیا۔ خالہ نسیم عالم کے پاس گئیں ، جو زیادہ دور نہیں رہتے تھے اور ان سے مشورہ کیا۔ عالم صاحب بولے کہ بچی کو میرے پاس لے آؤ ، مگر گلابو عالم صاحب کے پاس جانے کو راضی نہ ہوئی۔ خالہ نے دوبارہ ان بزرگ سے رابطہ کیا کہ وہ تو ایک قدم ہلتی نہیں۔ کیسے آپ کے پاس لے کر آؤں۔ بہت منت سماجت کی ، مگروه راضی نہیں ہوتی۔ وہ بولے۔ اچھا بیٹی تم پریشان مت ہو۔ میں خود آپ کے گھر آجاؤں گا۔ آپ اپنے شوہر سے کہیے کہ مجھے کل شام میرے گھر سے لے جائے۔ اگلے روز گلابو کے ابا ان بزرگ کو گاڑی میں بٹھا کر اپنے گھر لے آئے ۔ بزرگ نے گلابو کو دیکھا۔ کچھ دم درود کیا اور بولے۔ بچی تم نے نماز کیوں چھوڑ دی ہے؟ اس بات کا گلابو نے کوئی جواب نہ دیا۔تم نماز دوباره شروع کردو اور پابندی سے پڑھا کرو ۔ دوسرے یہ کہ ہمیشہ سر ڈھانپ کر رکھا کرو پاک و صاف رہا کرو۔ غسل خانے میں خود کلامی نہ کیا کرنا اور جب كھانا كھاؤ تو دو نوالے کم کھاؤ۔ یہ کہہ کر وہ چلے گئے گلابو نے ان کی باتوں پر عمل شروع کردیا تواسے سکون ملنے لگا ۔ انہی دنوں اس کا رشتہ آیا۔والدین نے فوراً ہاں کر دی کیونکہ وہ بیٹی کی حالت سے گھبرا گئے تھے۔ سوچا کہ شاید شادی کے بعد ٹھیک ہوجائے۔ رشتہ متوسط گھرانے میں ہو گیا۔ والدین نے جہیز بھی اپنی حیثیت سے بڑھ کردیا ۔ یہاں تک کہ سازوسامان سے آراستہ کرکے ایک فلیٹ بھی دیا، البتہ سسرال کی طرف سے اس کو کچھ نہ ملابس شادی کی ایک انگوٹھی ہی پہنائی گئی۔ گلابو نے جب دولہا کی صورت دیکھی تو قدرت کے اس مذاق پر بہت روئی ۔ اس کے دولہا کا قد گلاب سے تین چار انچ چھوٹا ہی تھا۔ قد کے اس فرق کی وجہ سے وہ شوہر کے ساتھ کہیں بھی جانے سے کتراتی تھی۔ وقت پر لگا کر اڑتا گیا اور وہ تین بچوں کی ماں بن گئی۔ اس کے ساتھ ہی اسے ذہنی کرب سے نجات مل گئی کہ اب وہ آئینہ دیکھتی تو اسے اپنا عکس صاف نظر آتاتها وہ سوچتی کہ میں خواہ مخواہ آئینہ دیکھنے سے ڈرتی تھی۔ میں تو اتنی خوش شکل ہوں کہ خوبصورت لوگوں میں شمار ہوسکتی ہوں۔ اب وہ بہت خوش رہنے لگی تھی کہ اس کا عکس اسے صاف نظر آتا تھا ۔ وہ اپنی صورت دیکھ سکتی تھی اور اپنی صورت کا تصور کرسکتی تھی۔ تیسرے بچے کی پیدائش پر اسے کانوں مین شور سا سنائی دینے لگا تھا۔ اب وہ بستر پر مرده بن کر لیتی رہتی اور ان آوازوں کو سنتی رہتی ، مگر باتوں کے معنی اس کی سمجھ میں نہیں آتے تھے۔ خدا جانے یہ آوازیں کہاں سے آتی تھیں؟ اس کے دماغ کے اندر سے یا باہر کی دنیا سے؟ کچھ ہی دنوں کے بعد اس پر کچھ اور طرح کے عذاب شروع ہوگئے جیسے، وہ قبر میں لیتی ہے اور قبر اسے کھینچ رہی ہے۔ اس کی ہڈیاں چٹخ رہی ہیں۔ وه ان سختیوں کو برداشت نہ کر سکتی اور منہ سے جھاگ نکلنے لگتا ، پھر وہ بے ہوش ہوجاتی۔ آنکھیں چڑھ جاتیں ، ہاتھ پاؤں اکڑ جاتے اور وہ بے سدھ بوجاتی جب ہوش آتا تو جسم ٹوٹا ٹوٹا محسوس ہوتا اور وجود میں اتنی جان نہ رہتی کہ خود اپنے پاؤں پر کھڑی بوسکی ان دنوں اس کا شوہر کہیں باہر گیا ہوا تھا۔ اسے گلابو کی اس حالت کا کچھ علم نہ تھا، تبھی وہ اور گھبراتی جب اس کو آوازوں کا شور سنائی دیتا تو بے ہوش ہوجاتی۔ ایک دن اس نے مجھ سے اپنا خواب بیان کیا کہ اس نے خواب میں ایک بزرگ کو دیکھا ہے ، جو کہہ رہے ہیں کہ تم نے نماز چھوڑ دی ہے اس لئے تم مردہ ہوگئی ہو۔ اب تم دوسری زندگی کا سامنا کرو گی اور دوسری زندگی کا سامنا کرنے سے پہلے قبر کا سامنا کرو گی۔ پاک صاف رہا کرو خواب دیکھنے کے بعد اس کی آنکھ کھل گئی۔ وہ خوف سے کانپ رہی تھی، تبھی اس نے وضو کیا جائے نماز بچھا کر نفل پڑھے اور اپنے الله سے عہد کیا کہ اب پابندی سے نماز پڑھے گی کیونکہ عالم صاحب بھی اسے یہی نصیحت کر کے گئے تھے۔ اس نے پھر سے نماز پڑھنا شروع کردی لیکن پابندی سے نہ پڑھ پائی۔ کبھی چار پڑھ لیں اور ایک چھوٹ گئی اور کبھی دویا تین غرض وہ کوشش کرتی مگر پوری نہ پڑھ سکتی اور پریشانی بھی کم نہ ہوئی یعنی کانوں میں شور اور بے ہوشی کے دورے جاری رہے ۔ ڈاکٹروں کو دکھایا۔ انہوں نے کہا کہ یہ مرگی کے دورے نہیں ہیں۔ گھر والے تو اس کی حالت سے واقف ہوچکے تھے ۔ وہ اس کا بہت خیال رکھتے تھے۔ وہ غسل خانے کی کنڈی اندر سے نہ لگانے دیتے پانچ سال یہی کیفیت ربی کبھی خواب دیکھتی کہ کوئی کہتا ہے توبہ کرو، توبہ وہ سوچتی، میں نے کون سا گناہ کیا ہے جو توبہ کروں، پھر بهى استغفار كرتى تهى تب یاد آتا کہ وہ بچپن میں قبرستان میں جاکر کھیلتی تھی ۔ وہاں اسے گھنے درختوں تلے لیٹنے اور چھوٹے چھوٹے پتھروں کو جمع کرکے کھیلنے میں بڑا مزہ آتا تھا کبھی وہ پتھروں سے قبروں کو بھی نشانہ لگا کر ان پر برساتی تھی ۔ اب کچھ دنوں سے اس کا دل چاہتا تھا کہ وہ دوباره قبروں پر جائے اور اپنی پسندیدہ جگہوں پر بیٹھے۔ وہ خود کو روکتی تهی مگر قدم ادھر کو ہی کھنچتے تھے، جیسے کوئی طاقت اسے اس طرف کھینچتی ہو۔ اس بات کا ذکر اس نے ایک دن اپنے شوہر سے کیا۔ وہ بولا۔ عورتوں کا قبرستان میں جانا ٹھیک نہیں، لیکن تمہاری روح کو اگر اس طرح سے سکون ملتا ہے تو میں تم کو لے چلتا ہوں ۔ اس کا شوہر اسے موٹر سائیکل پر بٹھا کر اس قبرستان میں لے گیا، جہاں وہ کھیلا کرتی تھی وہاں کچھ بڑی قبریں تھیں اور کچھ چھوٹے بچوں کی تھیں۔ اس نے وہاں تلاوت کی اور فاتحہ پڑھی تو اسے کچھ سکون ملا جب تک اس کا جی چاہا، وہاں بیٹھی رہی شوہر نے اسے آواز دی اور نہ بلایا ۔ وہ کچھ دور اپنی موٹر سائیکل پر ہی بیٹھ کر انتظار کرتا رہا۔ جب گلابو کی روح سیر ہو گئی تو شوہر کے ساتھ گھر لوٹ آئی۔ اب اس نے کوشش کرکے نماز کی پابندی شروع کر دی تھی۔ سر کوبھی ڈھانپ کر رکهتی اور کھانا بھی بھوک سے دو لقمے کم کھاتی ۔ اب اسے آوازیں آنا بند ہوگئیں۔ وہ پاک صاف بھی رہتی تھی کہ بزرگ نے اس کی بھی ہدایت کی تھی۔ روز نہاتی اور صاف کپڑے پہنتی ۔ ان اقدامات سے اس کی نہ صرف ذہنی بلکہ جسمانی صحت پر بھی اچھا اثر پڑا۔ اس کی ماں بھی روز گڑ گڑا کر الله تعالیٰ سے بیٹی کی صحت کے لئے دعا کرتی تھی ۔ خدا نے ایک دکھی ماں کی دعائیں سن لی اور گلابو کے کانوں میں نامعلوم شور اور آوازیں آئی ہمیشہ کے لئے بند ہو گئیں۔ جب آوازیں آنا بند ہوگئیں تو اس نے محسوس کیا کہ وہ اب صحت یاب ہو رہی ہے۔ یہ کوئی روحانی عمل تھا ، آسیب، سایہ یا کوئی نفسیاتی مسئلہ تھا، کوئی ذہنی بیماری تھی ، جو بھی تھا، اس پر آج تک پردہ پڑا ہوا ہے۔ خوشی کی بات یہ تھی کہ گلاب جان اب پوری طرح صحت یاب ہوگئی تھی ۔ اس پر سے سختیاں تو ہٹ گئیں، مگر پھر وہ ایسے خواب دیکھنے لگی کہ کوئی واقعہ ہونے سے پہلے اسے اشارہ ہوجاتا، صبح اٹھ کر وہ خواب دل میں دہراتی۔ اگلے چند دنوں میں وہی واقعہ رونما ہو جاتا ، جو اس نے خواب میں دیکھا تھا۔ اب وہ اس بات سے بھی ڈرنے لگی کہ اسے اچھے خواب ہی آئیں ، بری خواب نہ آجائیں کہ جن کی تعبیر دکھ دینے والی ہو۔ اس نے کسی نیک بزرگ سے اس بات کا ذکر کیا تو انہوں نے کہا کہ اس دنیا کے علاوہ اور بھی عالم ہیں۔ اللہ کے یہ سب سربستہ راز ہیں۔ اس کے راز وہی جائے ، تم بس نیک عمل کئے جاؤ ہمیشہ پاک صاف رہو، سوچوں میں بھی اور نیت میں بھی۔ خدا تم سے راضی رہے گا، ان شاء الله اس نے ایسا ہی کیا۔ اللہ تعالیٰ نے اس پر کرم کیا۔ گھر میں برکت ہوئی اولاد نیک نکلی پھر جب کچھ عرصے بعد اس کے شوہر کا انتقال ہوگیا تو اس کا دهیان کلی طور پر الله کی طرف رہنے لگا۔ اس طرح اس کی سب پریشانیاں دور ہوگئیں، سوائے ایک کے، اب بھی اس کو جو خواب دکھائی دیتے ہیں اور وہ ان کی بری تعبیر سے خائف رہتی ہے۔ محلے کی عورتیں اس کے پاس آکر اپنے دکھ درد بیان کرتی ہیں ۔ وہ ان کی بات ہمدردی سے سنتی ہے اور دعا کرتی ہے کہ دعا کے سوا کچھ نہیں کرسکتی، مگر وہ پھر بھی اس کو  الله والی  ہی کہتی ہیں ۔ حالانکہ وہ کہتی ہے میں اللہ کی عام سی بندی ہوں، مگر عزت اسے ہر جگہ ملتی ہے کیونکہ اللہ جس کو چاہے ، عزت دیتا ہے اور جس کو چاہے ذلت دے ، یہ اسی کے اختیار میں ہے۔ گلابو جب ملتی ہے، یہی کہتی ہے کہ اللہ تعالیٰ ایسی بیماری کسی کو نہ دے ، جو میں نے جھیلی ہے۔ اس کا عذاب تو بس مجھے ہی پتا ہے ۔
Khwahishat Ka Soodagar,گھر میں خوش حالی، اطمینان اور اتفاق کی فضا کے باوجو د نجانے میری بہنوں نے ایسا قدم کیوں اٹھایا ، جس نے ہمارے خوشیوں بھرے گھرانے کو تہس نہس کر دیا۔ اس کی ساری ذمہ داری میری بہن عدیلہ پر ہے ، جو سب سے زیادہ لاڈلی تھی۔ سارے بچے ایک طرف اور وہ ایک طرف ، والدین کی آنکھ آنکھوں کا تارا تھی۔ عدیلہ کا کہا وہ ٹال نہیں سکتے تھے۔ اگر وہ جھوٹی شکایت بھی کرتی تو ہم سب بہن بھائیوں کی پٹائی ہو جاتی۔ کہتے ہیں جو اولاد سب سے زیادہ پیاری ہوتی ہے ، دکھ بھی اس سے ملتے ہیں۔ عدیلہ نے یہ سچ کر دکھایا۔ اس نے ایسا فیصلہ اچانک کیا کہ ابو کی عزت خاک میں ملا دی۔ ان دنوں میری دوسرے نمبر والی بہن فضیلہ ایم بی بی ایس کے فائنل میں تھی، جب کالج کے فنکشن میں اس کی ملاقت ایک لڑکے سے ہوئی۔ اس کا نام مشاہد اور ارشاد اس کا چھوٹا بھائی تھے۔ ایک روز وہ باجی عدیلہ کو بھی ان سے ملانے لے گئی۔ یوں دونوں بہنوں نے ان دونوں بھائیوں سے دوستی کر لی۔ اس واقعہ کا کسی کو علم نہ ہو سکا۔ گھر والے یہی سمجھتے تھے کہ یہ کالج پڑھنے جاتی ہیں۔ حقیقت میں یہ دونوں ، ان بھائیوں کے پیار میں گرفتار ، الگ الگ گھومنے پھرنے جاتی تھیں۔ عدیلہ کو والدین نے کبھی کسی شے کی کمی نہ ہونے دی تھی، پھر بھی نہ جانے کیوں اسے بہت امیر گھرانے میں جانے کی خواہش تھی۔ اسی خواہش نے اسے بے راہ روی کا شکار کیا۔ مشاہد اور ارشاد چونکہ امیر لڑکے تھے۔ عدیلہ نے چھوٹی فضیلہ کو بھی اپنے ساتھ ملا لیا اور اکسایا کہ تم ارشاد کے ساتھ دوستی کر لو ، جب کہ میں مشاہد کے ساتھ جڑتی ہوں۔ یوں ہماری شادیاں ایک امیر کبیر خاندان میں ہو جائیں گی، ورنہ والدین تو ہمیں مڈل کلاس گھروں میں دھکیل دیں گے، جہاں ہزاروں مسائل ہوتے ہیں اور عزت و آبرو کے نام پر بے شمار دکھ سہنے پڑتے ہیں۔ گھر والوں کو باجی اور آپی کے اس کارنامے کا ذرا بھی پتا نہ چل سکا کہ یہ کیا گل کھلاتی پھرتی ہیں۔ امی ابو کا خیال تھا کہ ان کی بیٹیاں نیک چلن اور لاکھوں میں ایک ہیں۔ یہ فرشتہ صفت کوئی غلط قدم اٹھا ہی نہیں سکتیں۔ ان کو اولاد پر اندھا اعتماد تھا۔ ان ہی دنوں ابو ، باجی کی شادی اپنے بھتیجے اصغر سے کرنے کا سوچ رہے تھے ، جو سافٹ ویئر انجینر تھا اور اب سعودیہ کی ایک بڑی کمپنی میں کام کر رہا بھتا، جب کہ امی آپی فضیلہ کی شادی اپنے بھانجے زوہیب سے کرنے کی ٹھانے بیٹھی تھیں۔ وہ بھی ایک لائق اور خوبصورت نوجوان تھا۔ اسے فوج میں کمیشن ملا تھا۔ یہ دونوں لڑکےہی نیک طینت اور تعلیم یافتہ تھے ، لیکن وہ جو کہتے ہیں کہ گھر کی مرغی دال برابر ، تو میری بہنوں کو بھی یہ رشتے کم مایہ نظر آتے تھے۔ دونوں کسی اور ہی دنیا کے خواب دیکھ رہی تھیں اور بہت اونچی اڑان بھرنا چاہتی تھیں۔ ان کے قدم اب زمین پر نہیں ٹک رہے تھے۔ مشاہد اور ارشاد امیر باپ کے بیٹے تھے۔ ان کی ماں فوت ہو چکی تھی اور کوئی بہن بھی نہیں تھی۔ ان دونوں کے رشتے باپ نے اونچے گھرانوں میں طے کر رکھے تھے لیکن دولت کی فراوانی نے ان کو لاابالی ، آوارہ مزاج اور خود سر بنا دیا تھتا، یوں وہ اپنی من مانی کرتے تھے۔ دونوں الگ الگ قیمتی گاڑیاں لاتے اور یہ کالج سے نکل کر ان نئی اور چمکتی گاڑیوں میں بیٹھ ، کبھی کسی مہنگے ریستوران اور کبھی کسی تفریحی مقام پر چلی جاتی تھیں۔ ایک بار ابو کو کسی دوست نے اشارتا بتایا کہ آپ کی بیٹی کو میں نے ایک ریستوران میں کسی لڑکے کے ساتھ جاتے دیکھا ہے ، مگر ابو کو یقین نہ آیا۔ بولے۔ شمیم میاں تم کو غلط فہمی ہوئی ہے۔ میری بچیاں اس طرح کی نہیں ہیں۔ کوئی ان سے ملتی جلتی شکل کی ہوگی۔ شمیم انکل خاموش ہو رہے ، حالانکہ ان کو مغالطہ نہیں ہو سکتا ھتا کہ وہ اکثر ابو سے ملنے ہمارے گھر آتے تھے اور ہم سب بہنوں کو بچپن سے جانتے اور پہچانتے تھے۔ کچھ دن گزرے تو ایک رشتہ دار نے آکر ابو سے کہا کہ عدیلہ کو ہم نے دو تین بار کالج سے کسی کی گاڑی میں بیٹھ کر جاتے دیکھا ہے۔ ان صاحب کی دراصل اپنی بیٹی بھی اسی کالج میں پڑھتی تھی۔ وہ کبھی کبھی خود اپنی بچی کو کالج سے پک کرنے جاتے تھے۔ جب دوسری بار شکایت ملی تو ابو کے بھی کان کھڑے ہو گئے۔ انہوں نے بیٹیوں سے باز پرس کی۔ دونوں صاف مکر گئیں کہ ابو کسی نے آپ سے غلط بتایا ہے۔ ہم کسی کے ساتھ نہیں جاتیں۔ کسی بد خواہ نے آپ کو بھڑکایا ہے تا کہ آپ کی بیٹیوں پر تعلیم کے دروازے بند ہو جائیں۔ اس پر ابو خاموش ہو گئے، مگر ان کے دل میں بات کھٹک رہی تھی، لہذا میرے بھائی نصیر کو انہوں نے بیٹیوں کی نگرانی پر مقرر کر دیا۔ وہ روز کالج جا کر چھٹی کے وقت سامنے ایک کباب والے کی دکان پر بیٹھ جاتا اور بہنوں پر نظر رکھتا۔ آخر کار ایک روز اس نے عدیلہ باجی کو مشاہد کی گاڑی میں جاتے دیکھ لیا اور گھر آکر ابو کو بتا دیا۔ جب آپی اور باجی گھر لوٹیں تو ابو انہیں مارنے کو تیار بیٹھے تھے، لیکن امی آڑے آ گئیں کہا کہ جوان بیٹیوں پر ہاتھ اٹھانا ٹھیک نہیں۔ اس سے ہماری بدنامی ہو گی۔ ان کو پیار سے سمجھاتے ہیں، پھر یہ تو عدیلہ کی غلطی ہے، نصیر نے اسے کسی کی گاڑی میں بیٹھتے دیکھا ہے، فضیلہ کی نہیں۔ اس بے قصور کو کیوں مارتے ہو۔ ابو نے امی کے سمجھانے سے غصہ کو قابو کیا اور عدیلہ باجی کو زمانے کی اونچ نیچ سمجھائی۔ ابو نے کہا کہ میری بات غور سے سن لو اور آئندہ تمہاری طرف سے کوئی شکایت نہ ملے ، ورنہ کالج نہ جا پائوں گی۔ فضیلہ تو جی ابو کہہ کر ایک طرف ہو گئی، مگر عدیلہ نہیں مانی۔ کہنے لگی کہ مجھے اسی لڑکے سے شادی کرنی ہے۔ آپ اس سے ملئے ، مشاہد اچھا لڑکا ہے۔ اس کے باپ کا نام سب لوگ جانتے ہیں ، وہ ایک بڑا بزنس مین ہے۔ ابو نے کہا کہ میں اس بزنس مین کو جانتا ہوں۔ اس کے لڑکے ٹھیک نہیں ہیں، مگر بیٹی بھی وہ تھی، جس کو ان کے لاڈ پیار نے سر چڑھا لیا تھا۔ امی نے کہا۔ ٹھیک ہے ہم نے شادی تو کرنا ہے ، اس کی مرضی سے سہی۔ اگر وہ لڑکا راضی اور سنجیدہ ہے ، تو اس کو کہو کہ رشتے کے لئے والدین کو بھیجے ، تب ہم غور کریں گے۔ فہیم سیٹھ تو ایک مغرور بزنس مین تھا۔ اس نے کب ہمارے در پر رشتہ لینے آنا تھا۔ اس نے اپنے بیٹوں کی منگنیاں بھی اپنی حیثیت کے لوگوں میں کردی تھیں۔ تب ان لڑکوں نے بھی مخالفت نہ کی تھی۔ سب کچھ ادھر طے ہو چکا تھا۔ عدیلہ نے مشاہد سے کہا کہ امی ابو کو ہماری دوستی کا پتا چل گیا ہے ، لہذا اب یہ سلسلہ نہیں چل سکے گا۔ ابو ہم کو کالج سے ہٹا لیں گے۔ بہتر ہے تم رشتہ بھیجو ۔ یہ ایک ناممکن بات تھی، تبھی مشاہد نے صاف بتا دیا کہ عدیلہ یہ نہیں ہو سکتا۔ ڈیڈی بھی رشتے کے لئے تمہارے والد کے پاس نہیں جائیں گے۔ اگر تمہیں واقعی مجھ سے محبت ہے، تو تم میرے ساتھ کورٹ میرج کر لو۔ ڈیڈی نے میرے اکائونٹ میں اتنی رقم ڈال دی ہے کہ میں با آسانی تم کو ایک علیحدہ گھر میں رکھ سکتا ہوں، لیکن وہ کبھی مجھے تے تم سے شادی کی اجازت ہو نہیں دیں گے۔ ہمیں ان سے چھپ کر شادی کرنا ہو گی۔ تب عدیلہ باجی نے کہا۔ اور میرے گھر والوں کا کیا ہو گا؟ یہ میں نہیں جانتا لیکن تم مجھ سے شادی کرنا چاہتی ہو، تو اسی طرح تمہیں میرا ساتھ دینا ہو گا۔ عدیلہ کو کو تو دولت کی چمک گھیرے ہوئے تھی۔ ایک روز کالج جانے کا کہہ کر وہ ہمیشہ کے لئے مشاہد کے ساتھ چلی گئی اور یہ سب کچھ اس وجہ سے ہوا کہ باجی کی خواہشات دنیاوی بے کنار تھیں، جن کو پورا کرنے کے خواب وہ کب سے دیکھ رہی تھی۔ وہ اکثر کہتی تھی کہ میرے پاس موبائل فون، گاڑی ، ڈرائیور علیحدہ ہونا چاہیے۔ اس کے علاوہ زیورات اور دولت کی وہ شدید تمنائی تھی۔ گھر کا کام نہ کرنا پڑے، اس لیے تو کر بھی ہونے چاہئیں ، بنگلہ بھی علیحدہ ہو اور اس میں فرنیچر بھی اعلیٰ پائے کا ہو۔ وہ جب چاہے ، گاڑی لے کر باہر گھومتی رہے اور ہوٹلوں سے کھانا کھائیں۔ چنانچہ آسائشوں اور سیر و تفریح کے چکر میں وہ والدین کی عزت کو پامال کر کے ایک اجنبی لڑکے کے ساتھ چلی گئی۔ اس دن فضیلہ کالج نہیں گئی تھی۔ گھرے جاتے وقت باجی نے یہ بھی نہ سوچا کہ ہمارا کیا بنے گا۔ ابو کی عزت بھی خاک میں مل جائے گی۔ وہ رات تک نہ لوٹی ، امی ابو بہت پریشان تھے۔ جب فضیلہ کو امی نے ہاتھ جوڑ کر قسم دی تو اس نے بتایا کہ وہ اسی لڑکے کے ساتھ چلی گئی ہے۔ امی نے پوچھا۔ تم کو کیسے پتا؟ وہ بولی کہ بس پتا ہے مجھے ۔ کل میں نے اس کو فون پر کسی سے بات سنا، لیکن میں یہی سمجھی کہ مذاق کر رہی ہے ، در حقیقت ایسا نہیں کرے گی۔ یہ سن کر ابو رونے لگے۔ نصیر بھائی بہن کا اتا پتا کرنے چلے گئے۔ ابو نے کافی تلاش کی کوشش کی، لیکن کوئی سراغ کیسے ملتا، حالانکہ گھر کا بھیدی گھر میں موجود تھا۔ فضیلہ کو سب پتا تھا کہ وہ کسی کے ساتھ گئی ہے اور مشاہد کے ٹھکانے کہاں ہیں، مگر وہ کچھ نہ بولتی اور معصوم بنی رہتی تھی۔ وہ ارشاد کے بارے امی ابو کو نہیں بتا سکتی تھی، ورنہ عدیلہ پکڑی جاتی اور خود اس کا معاملہ بھی کھڑے میں پڑ جاتا۔ اس کا عدیلہ سے خفیہ رابطہ برقرار تھا۔ ادھر ابو اور میرے بھائی بہن کو ڈھونڈنے میں ہلکان ہو رہے تھے ، تاہم کسی نے اس پر شک نہ کیا کہ وہ بڑی بہن سے ملی ہوئی ہے۔ ایک سال اسی طرح گزر گیا۔ امی ابو رو دھو کر چپ ہو رہے، تاہم صبر ان کو کسی طور نہ آتا تھا کہ ان کی جوان بیٹی گمشدہ ہو گئی تھی۔ ابھی یہ رونا دھونا جاری تھا کہ ایک دن فضیلہ آپی نے بھی اسی طرح کیا اور اچانک گھر سے غائب ہو گئیں۔ عدیلہ نے اس کو آسرا دیا ، ہمت دلائی اور ایک دن وہ بھی کورٹ میرج کرنے گھر سے چلی گئی۔ یوں ہماری دونوں بڑی بہنوں نے ہم دو چھوٹی بہنوں کی تقدیر پر سیاہی پھیر دی۔ مشاہد اور ارشاد نے باپ کی دولت سے ایک گھر لے لیا اور میری دونوں بہنوں کو بیویاں بنا کر اکٹھے ایک ہی گھر میں رکھا۔ اب مشاہد اور ارشاد کی فکر اتر گئی کہ کبھی ایک باپ کے گھر ہوتا تو دوسرا اس گھر میں رہتا تاکہ عدیلہ اور فضیلہ کو ٹھی میں اکیلی نہ ہوں۔ اس طرح باری باری دونوں بھائی آتے جاتے رہتے تھے۔ عدلیہ کے بعد جب فضیلہ بھی چلی گئی تو ہماری بہت بدنامی ہوئی۔ ابو کی سب لوگ عزت کرتے تھے، مگر اب محلے والے ہمارے گھر نہ آتے اور اپنی لڑکیوں کو بھی ہمارے گھر نہ آنے دیتے۔ ہم سے بات چیت سے منع کرتے۔ اس صورت حال کو دیکھتے ہوئے والد صاحب نے گھر بیچ دیا اور دوسرے علاقے میں مکان خرید کر رہنے لگے۔ دو سال تک دونوں بہنوں کے زندہ مرگ کا سوگ منایا جاتا رہا، پھر امی نے میرے بڑے بھائی کی شادی کر دی۔ دلہن بیاہ کر ہم گھر لے آئے، جن کا نام نجم تھا۔ وہ بہت اچھی تھی۔ ہم خوش ہو گئے کہ اتنی اچھی لڑکی ہمارے بھابھی بنی تھی۔ باجی اور آپی کے جانے سے جو خلا پیدا ہو ا تھا وہ اس نے پورا کر دیا اور آتے ہی گھر سنبھال لیا۔ ایک دن امی کہیں گئی ہوئی تھیں۔ میں اور بھا بھی گھر پر تھے کہ دستک ہوئی۔ میں نے دروازہ کھولا تو حیرت کی انتہا نہ رہی کہ دروازے پر باجی اور آپی کھڑی تھیں۔ بھابھی نے تبھی پوچھا۔ یہ کون ہیں ؟ تم ان کو اندر آنے کا کیوں نہیں کہہ رہی ہو؟ میرے کچھ کہنے سے پہلے وہ بولیں۔ ہم بھی اسی گھر کی بیٹیاں ہیں، لیکن ہمارے ماں باپ عجیب ہیں کہ ہم کو پردیس بیاہ کر پھر ہماری خبر بھی نہیں لی۔ ہم نے بھابھی کو بڑی دونوں بہنوں کے بارے کچھ نہیں بتایا تھا۔ جب انہوں نے عدیلہ سے تمام ماجرا سنا تو ششدر رہ گئیں۔ تھوڑی دیر میں امی اور بھائی بھی آ گئے۔ ان کے دلوں میں دکھ اور غصہ بھر اٹھا۔ بھائی بولے۔ تم کیوں آ گئی ہو ؟ جہاں سے آئی ہو، وہیں واپس چلی جائو ، ورنہ میں تم کو دھکے دے کر نکال دوں گا۔ کچھ دیر بعد ابو بھی آگئے۔ کہا کہ تم دونوں کا اب ہم سے کچھ تعلق نہیں، تم ہمارے لئے مر چکی ہو۔ یہاں سے اسی وقت چلی جائو ، مگر وہ نہ گئیں بلکہ ابو کے قدموں میں بیٹھ کر معافیاں مانگنے اور رونے لگیں کہ ہمیں ہمارے کیے کی سزامل گئی ہے۔ ہم سے نادانی ہوئی۔ ہمیں معاف کردی۔ ہوا یہ کہ جب سیٹھ کو علم ہوا کہ اس کے بیٹوں نے ان سے چھپ کر شادیاں کی ہوئی ہیں تو اس نے بیٹوں کو لعن طعن کی اور کہا کہ میں تم کو عاق کرتا ہوں، ورنہ نکالو ان عورتوں کو ، نجانے کس خاندان سے ہیں اور کہاں سے اٹھا لائے ہو ؟ مجھ کو آگاہ کیا ہوتا تو میں لڑکیوں کے گھرانے کی چھان بین کرتا۔ میرے گھر میں ایسی راہ چلتی ہوئوں کی گنجائش نہیں ہے۔ ان کو نکالو اور سیدھے گھر آکر جہاں میں نے تم لوگوں کی منگنیاں کی ہیں، وہاں عزت کے ساتھ شادیاں کرو، ورنہ تم بھی دفع ہو جائو۔ عرض سیٹھ صاحب نے لڑکوں کو مجبور کیا کہ کورٹ کے نکاح نامے دکھائو۔ کورٹ میرج انہوں نے کی ہی نہ تھی۔ اپنے طور پر بنگلے پر کسی مولوی صاحب کو لا کر نکاح پڑھا لیے تھے اور نکاح ناموں کو رجسٹر ڈ بھی نہ کیا۔ بہر حال سیٹھ نے بیٹوں سے طلاقیں لکھوائیں اور ان کو کوٹھی سے چلتا کیا تو یہ باپ کے گھر لوٹ کر آگئیں۔ اب ابو بھی نکال رہے تھے تو کہاں جاتیں۔ جب بھابھی نے یہ صورت حال دیکھی تو ابو کے قدموں میں بیٹھ گئیں۔ بولیں۔ اباجی  جتنی بے عزتی ہو چکی کافی ہے ، اب اور نہ ہونی چاہیے۔ آپ کی لڑکیوں کو بڑی ٹھ ٹھوکر لگی ہے اور ان کو اپنی غلطی کا احساس ہو گیا ہے۔ اب ان کو گھر سے نہ نکالیے ورنہ ان کے ساتھ کچھ اور بھی برا ہو سکتا ہے۔ بہو کے پائوں پڑنے سے ابو نے دم سادھ لیا۔ وہ بہو کی بہت قدر و عزت کرتے تھے کیونکہ نجمہ بھی ان کا بے حد احترام کرتی تھی۔ بھابھی نے بھائی کی بھی منت کی، جو کسی طرح مان کر نہ دے رہے تھے۔ امی تو ایک کونے میں دل پکڑے بیٹھی تھیں۔ ان کا رنگ زرد ہو رہا تھا، جیسے ان کو ابھی دل کا دورہ پڑنے والا ہو۔ بہرحال ہماری فرشته صفت بھابھی نے کسی طرح معاملہ سنبھال لیا اور باجی اور آپی کو گھر میں جگہ مل گئی۔
Khamosh Inqilab,یہ سیلون اپنے قرب و جوار میں اس لیے اتنا مشہور تھا کہ یہاں آنے والے کسٹمرز کو انکار سننا نہیں پڑتا تھا۔ رابی اپنے ٹھنڈے اور میٹھے لہجے سے آنے والی خواتین اور لڑکیوں کو اپنا ہمنوا بنا ہی لیتی تھی۔ تارہ نے یہ بیوٹی پارلر تو شروع کر لیا تھا، لیکن یکے بعد دیگرے بچوں کی پیدائش کی وجہ سے وہ زیادہ وقت نہیں دے پاتی تھی۔ اگر دو دن سیلون کھلا ملتا تو چار دن بند رہتا۔ کبھی بچوں کے امتحانات، کبھی ان کی ناساز طبیعت بہانہ بن جاتے۔ اگر ان سب مصروفیات سے جان چھوٹ بھی جاتی، تو کوئی نہ کوئی مہمان آ جاتا تھا۔ تارہ اس صورتحال سے الجھن کا شکار ہو جاتی تھی کیونکہ وہ پیشہ ورانہ اصولوں کی قائل تھی۔ تارہ کے تین بہنیں اور دو بھائی تھے۔ اس نے اپنی بہنوں کی شادیوں اور بڑے بھائی کی تعلیم کے اخراجات اپنے کاروبار سے پورے کیے تھے۔ وہ خود بھی ایک ذمہ دار فرد تھی اور شادی کے بارے میں جلد بازی نہیں کرنا چاہتی تھی۔ لیکن یہ تقریباً دس سال پہلے کی بات تھی، جب پرویز کا رشتہ آیا۔ یہ رشتہ ہر لحاظ سے اس کی اماں کو موزوں اور قابل قبول لگا۔ اماں بضد تھیں کہ لڑکا برسرِ روزگار ہے، خوشحال گھرانہ ہے، اور سب سے اہم بات یہ کہ اسے تیرے کام کرنے پر بھی کوئی اعتراض نہیں۔ یہ سب تو ٹھیک ہے اماں، مگر مجھے نائلہ اور زوہیب کی تعلیم کی طرف توجہ دینی ہے۔ یہ سارے فرائض میری پارلر کی کمائی سے ہی پورے ہو سکتے ہیں۔ اور ویسے بھی، آغاز میں سب بلند و بانگ دعوے کرتے ہیں، لیکن شادی کے بعد وہ دعوے دھرے کے دھرے رہ جاتے ہیں۔ تارہ نے دھیمے لہجے میں اماں کے سامنے اپنے خیالات کا اظہار کیا۔ تارہ ایسی ہی تھی دھیمے سروں میں بات کرنے والی، دوسروں کے دکھ سکھ میں شریک ہونے والی، اور ہر غم کی گھڑی میں لوگوں کو سہارا دینے والی۔ اس نے بیٹی ہو کر بھی بیٹوں سے بڑھ کر اپنا فرض نبھایا تھا اور اب اپنے سب سے چھوٹے بھائی کے فرائض سے بھی سبکدوش ہونا چاہتی تھی۔ تارہ نے اپنے چھوٹے بھائی کو تعلیم کے بعد بیرونِ ملک بھیجا تھا، لیکن اس نے پلٹ کر گھر کی کوئی خبر نہ لی۔ یہ بات اماں کو بہت گہری چوٹ دیتی تھی۔ تارہ کو بھی اس کا دکھ تھا، لیکن اس نے اس غم کو اپنے دل پر زیادہ دیر طاری نہیں رہنے دیا۔ زندگی میں غموں کی کمی نہیں تھی، اور تارہ نے ہر حال میں شکر کا کلمہ ادا کرنا سیکھ لیا تھا۔ دیکھ تارہ، تیرے بھائی سے اب مجھے کوئی توقع نہیں ہے۔ تیری عمر ڈھل رہی ہے۔ عائلہ اور رائلہ ایک ایک بچے کی ماں بن چکی ہیں اور نائلہ کا رشتہ بھی طے ہو چکا ہے۔ اگر تو ہاں کر دے تو نائلہ کے ساتھ تیرے ہاتھ بھی پیلے کر دوں۔ یوں میری جان کو قرار آ جائے گا۔ سب سے بڑھ کر یہ کہ تیرے سسرال یہاں سے قریب ہیں۔ صرف دو گلیاں عبور کر کے جب چاہے مجھ سے ملنے آ جایا کرنا۔ اماں اسے لالچ دے رہی تھیں ۔ وہ بھی دام میں آ گئی یا اماں کی باتوں کو سن کر انکار کرنے کی جسارت نہ کر سکی۔ بہر حال اس کے نصیب میں پرویز کا ساتھ لکھا ہوا تھا اور اب پرویز سے شادی کے بعد اس نے مزید جدو جہد کرنے میں اپنی زیست کے ماہ و سال تمام کر دیے تھے۔  پرویز درمیانی رنگت اور عام سے نقوش والا مرد تھا، جس کی قسمت میں غربت کی چکی میں پستی ہوئی تارہ لکھی گئی تھی۔ تارہ کی رنگت سنہری تھی اور نقوش اس قدر دلفریب تھے کہ نگاہ ٹھہر جاتی تھی۔ ان دونوں کا ساتھ مقدر میں لکھا جا چکا تھا۔ جیسے ہی نائلہ اپنی شادی کے بعد اپنے گھر گئی، ویسے ہی تارہ بھی بیاہ کر پرویز کے گھر آ گئی۔ پرویز کی دو بہنیں اور ایک چھوٹا بھائی تھا۔ بہنیں بیاہی ہوئی تھیں جبکہ بھائی ابھی زیرِ تعلیم تھا۔ سسر اور ساس دونوں حیات تھے، مگر سسر کسی کام کاج میں دلچسپی نہیں لیتے تھے اور سارا دن گھر بیٹھے سیاست میں مصروف رہتے تھے۔ ساس صاحبہ بھی اس عمر میں کسی کام کو ہاتھ نہیں لگاتی تھیں۔ ہر بچے کی پیدائش کے وقت تارہ کے گھر سے اماں کھانا بنا بنا کر بھیجا کرتی تھیں، اور تارہ شکر گزار رہتی تھی۔ اسے معلوم تھا کہ پرویز ایک تنگدست انسان ہے، اس لیے وہ اپنی زچگی کے انتہائی قریب وقت تک پارلر کے کام میں لگی رہتی تھی۔ اسے علم تھا کہ چند ماہ تک وہ کام کے قابل نہ رہے گی اور یہی آمدنی اس کے اہلِ خانہ کی کفالت کا ذریعہ بنے گی۔ شروع میں پرویز نے تارہ کے کام پر کوئی اعتراض نہیں کیا، لیکن پہلے بیٹے کی پیدائش کے بعد وہ کام پر معترض ہونے لگا۔ یہ پارلر کے چکر زیادہ ہی نہیں ہو رہے، ذرا کم کر دو، پرویز کہتا۔ مگر پرویز، آپ نے ہی تو کہا تھا کہ میرے کام کاج سے آپ کو کوئی اعتراض نہیں ہوگا، تارہ دبے دبے الفاظ میں اسے یاد دلاتی، لیکن اس کا یہ کہنا پرویز کو غصے سے بھر دیتا۔ حالات بدل چکے ہیں۔ کیا میں اپنی ماں کو یوں ہی کام کرتے دیکھتا رہوں؟ ان کی صحت اب ایسی نہیں رہی، اور میری بہنیں کب تک یہاں آ کر کام کرتی رہیں؟ وہ بھی اپنے گھروں کی ذمہ دار ہیں۔ پرویز کا لہجہ تلخ ہو چکا تھا۔ تارہ کا دل چاہا کہ صاف صاف پوچھے کہ اس کی بہنیں یہاں آ کر کون سا کام کرتی ہیں؟ فساد اور شکایت کے علاوہ کچھ نہیں۔ گھر کے تمام کام تو وہ خود کرتی تھی، اور پھر پارلر کے لیے بھی دوپہر کے وقت روانہ ہوتی تھی۔ اسے نہ صرف پرویز کی بہنوں کو ناشتہ کروانا ہوتا بلکہ گھر کی صفائی سے لے کر دوپہر کا کھانا تک اس کی ذمہ داری ہوتی۔ پرویز کی بہنیں اپنے ہی کھائے ہوئے برتنوں کا ڈھیر اکثر تارہ کے لیے چھوڑ جاتی تھیں۔ جب پرویز شام کو دفتر سے لوٹتا، تو اسے ایک نئی کہانی سننے کو ملتی۔ رقیہ بیگم اپنے شکوے شکایات کرتی تھیں، اور پرویز مؤدب انداز میں سر جھکائے سنتا رہتا۔ یہ تارہ تو بہت خودسر ہو گئی ہے۔ سارے کام تو میری بچیاں کر جاتی ہیں، اور وہ شام کو آ کر دو چار برتن دھو دیتی ہے۔ اسے یہ بھی خیال نہیں کہ میں کتنی تنہائی محسوس کرتی ہوں۔ اوپر سے اپنے بچے بھی میرے سر پر مسلط کر کے چلی جاتی ہے، رقیہ بیگم شکایتی لہجے میں کہتیں۔ اماں، آپ بچوں کو اس کے ساتھ ہی بھیج دیا کریں ناں، پرویز نے تھکے ہوئے انداز میں کہا۔ واہ بیٹے، یہ بھی خوب کہی۔ اپنے بچوں کو اس موئے سیلون میں بھیج دوں؟ وہاں بھانت بھانت کی عورتیں آتی ہیں، ادھر ادھر کی لگائی بجھائی کرتی ہیں۔ کیا تم یہ چاہتے ہو کہ تمہارے بچے ان کے ساتھ رہ کر ویسے ہی بن جائیں؟ رقیہ بیگم نے ایک نیا اعتراض جڑ دیا۔ پرویز نے ماں کی بات پر سر جھکایا اور کہا، نہیں اماں، میرا مطلب یہ تھا کہ اگر بچے وہاں ہوں گے تو کم از کم وہ ان کا خیال رکھ لے گی۔ اس وقت تو بات آئی گئی ہو گئی، لیکن بعد میں پرویز نے اکیلے میں تارہ کی خوب سرزنش کی۔ تارہ پہلے ہی سے غموں کی آگ میں جل رہی تھی، اور اس وقت بھی اپنے شوہر کی تیز و تلخ باتوں کے نشتر سہنے پر مجبور تھی۔  پھر ایک دن رابی آ گئی تھی۔ وہ محض یہاں سیکھنے کے ارادے سے آئی تھی، مگر اس کی لگن دیکھ کر تارہ ششدر رہ گئی تھی۔ صبح سویرے آکر رابی سیلون کی خود صفائی ستھرائی کرتی، ہر ایک شے کو ٹھکانے پر رکھتی، اور غیر محسوس طریقے سے تارہ کی ساری ذمہ داریاں سنبھال لی تھیں۔ تارہ کو قید سے سکون ملا تھا۔ اب وہ دوپہر کے بعد ہی سیلون کا چکر لگاتی تھی۔ رابی کی سب سے اچھی بات اس کی خوش اخلاقی اور خوش گفتاری تھی۔ تارہ کے سامنے وہ اس قدر مؤدب رہتی کہ تارہ اس کی اس ادا پر اتراتی۔ وہ تارہ، جسے گھر میں پرویز لفظوں کی مار مارتا اور ساس طعنوں کے ہار پہناتی تھی، یہاں آکر رابی کے میم کہنے سے روحانی سکون محسوس کرتی۔ تارہ نے رابی کو تقریباً سارے اختیارات سونپ دیے تھے۔ البتہ حساب کتاب شام کو آکر خود کیا کرتی تھی۔ بہر حال، آنکھیں تو تارہ نے بھی بند نہیں کی تھیں۔ اس نے اپنی ایک جاننے والی مخبر لڑکی چھوڑ رکھی تھی جو ہر دوسرے دن پارلر کا چکر لگاتی تھی۔ وقت کے ساتھ ساتھ تارہ مطمئن ہو چکی تھی، اس لیے تمام کام رابی کے سپرد کرتی چلی گئی۔ لیکن اس نے آنکھیں اور کان کھلے رکھے تھے۔ رابی نے ہمیشہ ماتھے پر شکن لائے بغیر، دن بھر کے واجبات کی تفصیل بتائی اور تمام حسابات سامنے رکھے، جس سے تارہ مطمئن تھی۔ ساس نے ایک دن اعتراض اٹھایا کہ کیا سارے سیلون کا کام اس لڑکی کے نام کر دیا ہے۔ دراصل وہ اپنے بیٹے کے کان بھر کر ایک نئی شکایت میں مبتلا رہتی تھیں۔ بہو کے جاتے ہی میدان صاف ہوتا، اور ساس اور ان کی بیٹیاں جو چاہتیں، کھاتی پیتی تھیں۔ تارہ کے رہنے سے ان کے کئی منصوبے ناکام ہو رہے تھے۔ ساس اور اس کی بیٹیاں تارہ کی کمائی پر عیش کرتی تھیں۔ تارہ اپنی محنت کی کمائی کا ایک حصہ اپنی ماں کو بھیجتی اور باقی ساس کو دیتی تھی۔ لیکن اب وہ دیکھ رہی تھی کہ اس کی محنت کی کمائی کو بے دریغ لٹایا جا رہا تھا۔ ایک دن تارہ نے دیکھا کہ اس کی نند، جو دو دن سے گھر میں رہ رہی تھی، ہزار کے نوٹ دے کر پیزا منگوا رہی ہے۔ تارہ نے خاموشی اختیار کی، لیکن دل میں الجھن لیے اپنے کاموں میں مصروف ہو گئی۔ کھانا تیار کرنے کے بعد وہ اپنی ساس کو مطلع کرنے گئی۔ ساس اور نند کچھ راز و نیاز میں مصروف تھیں۔ کھانا تیار ہے، آپ کہیں تو لگا دوں؟ ساس نے کہا کہ ابھی بھوک نہیں ہے اور شازی کو کہہ دے گی۔ تارہ نے بچوں کو کھانا دیا اور کچن کے کام نمٹا کر نکلنے والی تھی کہ اسے یاد آیا، ساس کو بتانا رہ گیا۔ جب وہ واپس کمرے میں گئی، تو ساس کی آواز سنائی دی کہ کھانا سارا پیک کر لینا، وہاں جا کر کچن میں خوار نہ ہونا۔ یہ سن کر تارہ کے قدم رک گئے۔ ساس اپنی بیٹی کے لیے کس قدر آسودگی کی خواہاں تھیں، مگر بہو کی محنت ان کو دکھائی نہ دیتی تھی۔ تارہ نے کھانے کا ایک حصہ اپنے کمرے میں چھپا دیا۔ ایسا قدم اس نے پہلی بار اٹھایا تھا، اور دل میں عجیب سی ہلچل تھی۔ شام کو گھر آ کر تارہ نے غیر معمولی خاموشی محسوس کی۔ پرویز غصے میں تھا کہ یہ کیا حرکت کی ہے آج تم نے۔ میری بہن بھوکی گئی، اور اماں صبح سے بھوکی ہیں۔ تارہ خاموش رہی اور سیدھا ساس کے کمرے میں گئی۔ اس نے ساس کی میز پر رکھی ٹرے سے کپڑا ہٹا دیا۔ اندازہ درست تھا۔ ٹرے میں چرغہ اور پیزا موجود تھا۔ چکن کے بڑے بڑے پیسز کے باقیات وہاں منہ چڑا رہے تھے۔ تارہ کے انداز اور اس ٹرے نے پرویز کو لاجواب کر دیا تھا۔ یہی نہیں، اس نے باسکٹ میں پڑا ہوا پیزا کا ڈبہ اٹھا کر عین پرویز کی آنکھوں کے سامنے لہرایا۔ پرویز، میں نے آج تک لب نہیں کھولے، بند آنکھوں سے سب کچھ سہتی رہی۔ جو آپ نے دیکھا، وہی میں نے بھی سچ مان لیا۔ مگر آج میں چاہتی ہوں کہ آپ نہ میری آنکھوں سے دیکھیں، نہ کسی اور کی، لیکن ہاں، ایک منصف بن کر ضرور دیکھیں۔ یہ کیا ہے؟ کیا اماں بھوکی ہیں؟ کیا ان کی بیٹی واقعی بھوکی پیاسی ہے؟ ہرگز نہیں۔ پرویز کا چہرے کا رنگ اڑ چکا تھا۔ اماں کے چہرے پر پہلے شرمندگی اور پھر غصہ واضح ہو رہا تھا۔ کل کی آئی ہوئی بہو کی یہ باتیں ان کو ان کی نظروں میں گرا رہی تھیں اور اشتعال بھی دلا رہی تھیں۔ امی، یہ تو بہت ہی ناانصافی والی بات ہے۔ آج آپ نے مجھے بھی شرمندہ کیا ہے۔ پرویز شرمندگی سے بولا۔ ہلکی سی مسکان تارہ کے لبوں پر ابھری اور وہ خاموشی سے اپنے کمرے میں چلی گئی۔ تارہ نے کھانا کچن تک منتقل کیا اور اسے گرم کرنے لگی۔ اتنے میں اس نے پیچھے پرویز کی آہٹ محسوس کی۔ پرویز نے کہا، یہ سب کیا ہے؟ تم نے کھانا کیوں چھپایا؟ تارہ نے تھکے ہوئے لہجے میں کہا، میں نے کھانا اس لیے چھپایا کیونکہ ہم دونوں دن رات محنت کرتے ہیں، صرف اپنے بچوں کی خاطر۔ اور سارا کھانا شازی اٹھا کر لے جاتی ہے۔ اسی ماہ میں نے اماں کو پندرہ ہزار دیے ہیں، اور دو دن پہلے وہ مزید رقم کا تقاضا کر رہی تھیں۔ میں جانتی ہوں آپ خوددار انسان ہیں، مجھ سے کبھی رقم کا مطالبہ نہیں کرتے۔ مگر میں نے کبھی اپنی ذمہ داریوں میں کوتاہی نہیں کی۔ پرویز حیرت میں غوطہ زن تھا۔ اس نے آہستہ سے پوچھا، تارہ، تم نے یہ سب مجھے پہلے کیوں نہیں بتایا؟ تارہ نے مضبوط لہجے میں کہا، میں رشتوں میں مضبوطی اور خوبصورتی کی خواہش مند ہوں۔ پرویز کے دل میں تارہ کا مقام پہلے سے کئی گنا بڑھ چکا تھا۔ تارہ نے کھانے کی ٹرے سلیقے سے چنی اور سیدھا ساس کے کمرے کا رخ کیا۔ وہاں ساس کا مزاج برہم تھا۔ رقیہ بیگم نے ایک ترچھی نگاہ اپنی بہو پر ڈالی، مگر رخ موڑے بیٹھی رہیں۔تارہ نے نرم لہجے میں کہا، آپ ناراض ہیں، جانتی ہوں۔ مگر ایک بات کہنا چاہتی ہوں۔ میں نے ہمیشہ آپ کا احترام کیا، برداشت کیا۔ آج بھی چپ رہ سکتی تھی، مگر اب خاموش رہنا ٹھیک نہیں۔ شازی نے کل مجھے راستے میں بتایا کہ اس کی عادتیں خراب کرنے والی اس کی ماں ہے۔ کیا آپ چاہتی ہیں کہ آپ کے نام پر ہمارا گھر برباد ہو؟ تارہ کی بات نے رقیہ بیگم کو جھنجھوڑ دیا۔ وہ سخت رویے میں لچک لے آئیں، مگر بولیں، میرے بیٹے کے سامنے یہ سب کرنے کی کیا ضرورت تھی؟ تارہ نے پرسکون لہجے میں کہا، امی، اگر میں نے یہ سب نہ کیا ہوتا تو شاید بات کبھی واضح نہ ہوتی یہ کوئی دکھاوا نہیں تھا، حقیقت تھی۔ تاکہ شازی کے سارے راستے مسدود ہو جائیں، وہ سارے چور راستے جو اس کا گھر برباد کر رہے ہیں۔ رقیہ بیگم نے اس بار کوئی جواب نہیں دیا، مگر ان کے تاثرات سے ظاہر تھا کہ تارہ کی بات ان کے دل پر اثر کر چکی تھی۔ چپ چاپ ٹرے کھسکائی اور کھانے میں مشغول ہو گئیں۔تارہ مسکرائی۔ اس نے محسوس کیا کہ خاموشی سے کتنے ہی محاذ ایک ساتھ فتح کر لیے ہیں۔
Gumshuda Rishte,ملک میں اکثر و بیشتر سیلاب آتے رہتے ہیں، لیکن اس بار کا سیلاب تو سیلاب بلا ، جو اپنے پیچھے تباہی و بربادی پھیلانے کے بعد بھیانک یادیں چھوڑ گیا۔ مجھے یاد ہے ، وہ سات جولائی کی شام تھی۔ صبح سے ہی بادل گھرے ہوئے تھے ، ماحول میں عجیب طرح کی گھٹن اور حبس تھا۔ درخت اپنی جگہ ساکت کھڑے تھے۔ گرمی سے جسم جھلس رہا تھا، مگر مغرب تک ماحول بدل گیا اور بوندا باندی کے بعد بارش اور تیز ہوا نے زور پکڑ لیا۔ جب بونداباندی شروع ہوئی تو مجھے خوشگوار سا احساس ہوا اور میں گھر کے صحن میں بنی چھوٹی سی کیاری کے پاس جا بیٹھی۔ اس میں ہری مرچ اور دھنیا پودینہ اگا ہوا تھا، جو وقت ضرورت استعمال ہوتا تھا۔ صحن کے کونے میں بیری اور جامن کے درخت تھے۔ کچھ دیر پہلے تو وہ اس قدر ساکت تھے ، جیسے ان کو اپنے گرنے کا خطرہ ہو اور اب مست ہاتھیوں کی مانند جھومتے ہوئے شائیں شائیں کر رہے تھے۔ رات کی تاریکی اور مہیب سناٹا، پھر موسلا دھار بارش شروع ہو گئی۔ تند ہوا کے تھپیڑوں سے بھری اندھیری رات میں خوف نے جسم کو بے جان کر دیا تھا۔ سب گھر والوں کے حواس جاتے رہے تھے کیونکہ بستی کے کچھ کچے مکانوں میں ، ہمارا بوسیده سا گھر بھی تھا جو بارش کے غصے کی زد میں تھا۔ ہمارا گھر دریا کنارے تھا۔ ارد گرد کے مکانوں میں کہیں روشنی نظر نہیں آرہی تھی۔ اماں ابا صبح کے تھیلے بیچنے گئے تھے اور ابھی تک نہیں لوٹے تھے۔ میں اور میر ابھائی غفور ، دادا دادی کے پاس ایک جھلنگی سی چار پائی پر بیٹھے ہوئے تھے۔ غفور چوتھی جماعت کا طالب علم تھا۔ جب بارش تیز ہونے لگی دادی نے کہا کہ تم دونوں اندر کمرے میں چلے جاؤ اور روٹی کھا کر سو جاؤ۔ لگتا ہے آج تمہاری اماں اور ابا نہیں لوٹیں گے کیونکہ بارش تیز ہو گئی ہے۔ وہ پیر بخش کے گھر رک جائیں گے۔ دادی نے ٹھیک کہا تھا۔ پہلے بھی اگر رات زیادہ ہو جاتی یا موسم کے تیور بکڑ جاتے تو اماں ابا دونوں چاچا پیر کے گھر رک جاتے تھے، جن کے ٹھیکے پر تھیلے بناتے تھے۔ ہمارے گھرے چاچا پیر کا گھر چھ میل کے فاصلے پر تھا، جو میرے والدین کو پیدل طے کرنا پڑتا تھا۔ کھانا کھا کر ہم بارش کی وجہ سے گھر کے اندر ہی سو گئے۔ آدھی رات کے وقت اچانک ایک دھماکے کی آواز سے آنکھ کھل گئی ، شاید ہمارے پڑوسی کی چھت گر گئی تھی کیونکہ اس کا مکان ہمارے گھر سے زیادہ بوسیدہ تھا۔ پھر چاروں طرف پانی کے شور کی آواز سنائی دینے لگی۔ دادی دادا نے ہمیں جلدی سے اٹھایا اور باہر آ گئے۔ کہنے لگے کہ چھت تلے دب کر مر جانے سے بھیگنا بہتر ہے۔ بارش ایسے ہی برستی رہے گی، تو ہماری چھت بھی سر پہ آ رہے گی۔ ذرا دیر بعد احساس ہوا کہ صحن میں پانی بڑھ رہا ہے۔ جس چار پائی پر ہم بیٹھے تھے ، وہ ذرا دیر بعد غوطے کھانے لگی۔ شاید پانی دریا کا بند توڑ کر گاؤں میں آیا تھا۔ اب پانی کی لہریں چار پائی کو آگے پیچھے دھکیل رہی تھی۔ غفور اس صورتحال سے بہت خوفزدہ تھا۔ وہ رونے لگا۔ دادا نے تسلی دی کہ ہم لکڑی کے بڑے سے پلنگ پر بیٹھے ہیں جو زمین سے کافی اونچا ہے، ہمیں کچھ نہیں ہو گا۔ دادا کو فکر تھی بکری، مرغی اور بھینس کی۔ مرغیاں ڈربے میں تھیں، بکری اور بھینس کھونٹے سے بندھی تھیں۔ ذرا دیر میں ہی پانی کے شور میں بکری، مرغیوں، بھینسوں اور کتوں کے ساتھ ساتھ انسانی آوازوں کا شور بھی شامل ہو گیا اور ان سب آوازوں نے قیامت برپا کر دی۔ دادا کو اندازہ ہو گیا تھا کہ بند ٹوٹ گیا ہے ، پانی بستی میں داخل ہو چکا ہے اور زندگی کی خوشیاں بستی کے مکینوں کی پہنچ سے دور ہوتی جارہی ہیں۔ میں نے اور بھائی غفور نے ایسی صور تحال پہلے نہیں دیکھی تھی۔ ہمارے ہاتھ پاؤں خوف سے ٹھنڈے پڑتے جارہے تھے ، جن کو دادی دادا دبا رہے تھے۔ وہ ہمیں زیادہ سے زیادہ محبت کی گرمی پہنچانے لگے تھے تا کہ ہمارا خوف کم ہو۔ کچھ دن پہلے کی بات ہے ، دریا سے ادھر گاؤں کا ایک دل فریب منظر ہر وقت بستی والوں کی نگاہوں کے سامنے پھیلا رہتا تھا اور دریا کا مٹیالا پانی آنکھوں کو تراوٹ دیتا رہتا تھا۔ پانی کے اوپر سفید رنگ کے پرندے اڑتے ہوئے بہت بھلے لگتے تھے ، تب کچے مکان بھی مضبوط لگتے اور مٹی کے بنے ان گھروندوں کے گرنے کا خطرہ کسی کو بے چین نہیں کرتا تھا، لیکن آج یہ کچی مٹی کے گھر گرنے کو کس قدر بے چین تھے۔ ہر گھر کے صحن میں پانی آیا تھا۔ میں اور میر ابھائی اللہ تعالی کو یاد کرنے کی بجائے ماں باپ کو یاد کرنے میں لگے ہوئے تھے۔ میں اماں اماں پکار رہی تھی اور میر ابھائی ابا ابا کی رٹ لگائے جا رہا تھا۔ مجھے اپنی ماں اور غفور کو بابا سے زیادہ لگاؤ تھا کیونکہ میں ماں کے ساتھ لگی رہتی تھی اور بھائی ابا کے ساتھ ۔ ابا اکثر دریا کے کنارے بچھی مٹی پر موٹی موٹی بوریاں لیتا رہتا تھا اور ماں دادی کے ساتھ گھر کا کام کرتی۔ کبھی کبھی جب ابا مچھلی شکار کے لئے جاتا تو غفور ضرور ساتھ جانے کی ضد کرتا۔ کبھی ابا اسے لے جاتا اور بھی پھٹکار کر چھوڑ جاتا۔ اس کے رونے چلانے اور تنگ کرنے کی وجہ سے اماں اور دادی اسے گھر سے نکال دیتیں اور وہ ساری بستی میں گھومتا پھرتا۔ گھر میں رہنا اس کی فطرت میں شامل نہیں تھا۔ موسم بدلتے ہی ٹھنڈی ہوا کے جھونکوں کے ساتھ نزدیکی علاقے کے لوگ ادھر کو آجاتے اور ساری بستی میں رونق سی پھیل جاتی۔ بچے اپنی کھلونا بندوقوں سے دریا پر اڑنے والے پرندوں کے نشانے لیتے تو میرا بھائی اس کام میں ان کی مدد کرتا، کیونکہ وہ غلیل سے تیتر گرانے کا ماہر تھا۔ یہ کام بستی کے اور لڑکے بھی کر لیتے تھے ، وہ مل کر غلیلوں سے پرندے گراتے اور پھر ان کو آگ پر بھون نمک مرچ لگا کر کھاتے تھے۔ بھائی غفور سیاحوں سے بڑا مرعوب رہتا تھا۔ وہ ان کے بچوں جیسا بننے کی کوشش کرتا اور کبھی کبھی تو ان کے کھلونے بھی چرا لیتا لیکن جب پکڑا جاتا تو لوگ ابا سے شکایت کرنے آجاتے ، تب ابا اسے تھپڑ مارتے ہوئے گھر لاتا اور دادی کی گود میں پھینک دیتا لیکن آج کی صبح ہمارے لئے بہت منحوس تھی۔ جب وہ ماں باپ کے جانے کے بعد ننگے پاؤں دوڑتا رہا پھر تھک کر نیم کے درخت کے نیچے بیٹھ گیا۔ اس کے چہرے پر اداسی نے ڈیرہ جما لیا تھت اور دریا کی لہریں اسے دور سے نظر آرہی تھیں۔ کل شام ہی ابا نے سارے بورے سی لئے تھے ، پھر اماں نے آخری بورے میں سارے بورے رکھ کر اوپر سے اس کا منہ بند کر دیا تھا۔ آج انہیں ٹھیکے داروں کو واپس کرنے جانا تھا، اس کے عیوض وہ ان کے ہاتھوں پر معمولی سی رقم رکھ دیتے تھے۔ اماں نے آج صبح کونڈی میں ثابت مرچوں کی چٹنی پیسی تھی اور اسے گھی سے بگھار دیا تھا، پھر سب نے مل کر روٹی پر چٹنی رکھ کر کھائی تھی۔ شاید اس وقت غفور کو بھنے ہوئے تیتر یاد آرہے تھے۔ مکئی کی روٹی اور چٹنی تو بہت مشکل سے اس کے حلق سے اترتی تھی۔ جب دادی نے سارے برتن سمیٹ کر باروچی خانے کی کو ٹھری میں رکھ دیئے ، تو ابا اماں بورے سر پر لاد کر چلے گئے ۔ آج دھوپ نہیں نکلی تھی لیکن گرمی بہت تھی۔ ڈیوڑھی پر بیٹھا غفور بہت دیر تک انہیں جاتے دیکھتا رہا، یہاں تک کہ وہ نظروں سے اوجھل ہو گئے۔ اسے نہیں معلوم تھا کہ وہ اپنے والدین کو آخری بار دیکھ رہا ہے۔ آنے والے واقعات کا کس کو پتا ہوتا ہے ورنہ میں ان کو روک نہ لیتی۔ دادی اپنی چارپائی کی ادوائن کسےجارہی تھی اور بار بار اپنی کمر پر ہاتھ مارتی جارہی تھی۔ کمر جو درد سے بھری ہو وہ کب اس طرح ٹھیک ہو سکتی ہے۔ میں نے دادی کی مدد کی اتنے میں ایک مینا اڑتے ہوئے گھر کی دیوار پر آکر بیٹھ گئی۔ غفور کی توجہ فوراً اس کی طرف گئی۔ وہ دوڑ کر غلیل نکال لایا۔ دادی کی نظر بچا کر اس نے تاک کر مینا کا نشانہ لگایا پتھر غلیل سے نکل کر مینا کو لگا، وہ اڑنے کی کوشش میں زمین پر گر گئی اور تڑپنے لگی۔ مجھے بہت دکھ ہوا۔ میں نے دادی کو اشارہ کیا۔ انہوں نے زخمی مینا کو دیکھا تو پوتے کو ڈانٹا۔ تو ان معصوم جانوں کو تڑپاتا ہے، کہیں خدا تجھے ایسے نہ تڑپائے۔ تبھی وہ سوٹی لے کر اس کے پیچھے دوڑی اور وہ باہر کو نکل بھاگا۔ اسی دن کچھ آفیسر نظر آئے۔ مردوں اور عورتوں نے دھوپ کی عینکیں لگائی ہوئی تھیں، حالانکہ دھوپ کم تھی۔ ان کے ہمراہ دو بچے تھے ، جو کافی دیر تک میلے کچیلے غفور کو دیکھتے رہے، پھر آپس میں بیٹ بال کھیلنے لگے۔ جب بال دور چلی جاتی، غفور دوڑ کر اس کو اٹھاتا اور ان گورے بچوں کو تھما دیتا۔ دیر تک میر ا بھائی ایسے ہی دوڑ لگاتا رہا اور میں دروازے پر کھڑی دکھ سے اسے دیکھتی رہی۔ ان لوگوں کے اجلے لباس کے سامنے میلا چیکٹ میرا بھائی مخمل میں ٹاٹ کا پیوند نظر آرہا تھا۔ اس کو عرض نہ تھی کہ اس کے جسم سے اٹھنے والی ناگوار بو پورے ماحول کو خراب کر رہی ہے۔ میں نے دادی کے کہنے پر اسے آواز دی تا کہ وہ دو پہر کی روٹی کھائے۔ شام تک جبس بڑھ گیا۔ دریا کے پاس آئے لوگوں کی ٹیم واپس جا چکی تھی۔ آسمان پر بادل چھائے ہوئے تھے۔ ہوا کے تیز جھکڑ چلے تو آندھی جیسی کیفیت پیدا ہو گئی۔ ان جھگڑوں سے بچنے کے لئے راہ گیر خود کو سمیٹ لیتے تھے کہ کہیں آندھی ان کو اڑا کر نہ لے جائے۔ اچانک جب بارش بڑھنے لگی، تو دلوں میں خوف بھی بڑھنے لگا۔ تاریکی نے بستی کو اپنی لپیٹ میں لے لیا۔ اس تاریک رات کا منظر میں کبھی نہ بھلا سکوں گی، جو بہت ڈراؤنا تھا۔ سیلابی پانی ، تیز بارش کی وجہ سے امڈ آنے کو بے تاب تھا۔ دادی بکری کو کھول کر چھپڑ تلے باندھ رہی تھی اور بار بار اپنی اوڑھنی سے جس کے کنارے بوسیدہ ہو کر پھٹ چکے تھے ، اپنا چہرہ پو چھتی جارہی تھی۔ میں اور غفور بڑی چار پائی پر تھے۔ دادا ہمیں بہلانے کو ادھر ادھر کی باتیں کر رہا تھا۔ جب بہت سا پانی صحن میں بھر گیا تو دادا کو منکر ہو گئی کہ اب کیا کرنا چاہیے۔ پانی بڑھتا ہی جارہا تھا۔ کچے مکان کے اوپر چھت پر بیٹھنا بھی اتنا ہی خطرناک تھا، جتنا اس کے اندر جا کر بیٹھنا۔ جب پانی نے دیو قامت چار پائی کے قدم بھی اکھاڑ دیئے ، تو دادا نے چار پائی کو درخت کے تنے کے ساتھ باندھ دیا۔ اب درخت کی مرضی کہ ہمیں پناہ دے یا خود ہم پر گر جائے۔ خدا کا شکر کہ درخت ہم پر نہیں گرا، بلکہ دادا نے مجھے اور غفور کو درخت پر چڑھا دیا کہ تم لوگ مضبوطی سے شاخ کو پکڑ کر بیٹھ جاؤ۔ اللہ نے چاہا تو کوئی مدد آجائے گی۔ بس دعا کرو کہ تمہارے اماں ابا کسی محفوظ مقام پر ہوں۔ بارہ بجے رات تک ہم مضبوطی سے جمے رہے پھر نیند کے جھونکے آنے لگے اور سیلاب کا پانی بھی بڑھنے لگا۔ جب پڑوسی کی چھت کا دھما کا سنا، تو دادا نے بے اختیار کہا کہ اب ہماری خیر نہیں۔ اسی وقت بھینس نے ڈکرانا شروع کر دیا۔ مرغیوں کا تو کچھ پتا ہی نہ تھا کہ کدھر گئیں۔ دادی بھینس کی رسی کو کھولنے پانی میں اتری ، دادا نے منع بھی کیا کہ مت جاؤ، جو نصیب میں ہو گا ہو جائے گا، بھینس نہیں ڈوبتی ، لیکن دادی کا کہنا تھا کہ اگر بندھی رہی تو ضرور ڈوب جائے گی یا پھر اس پر چھپڑ کے شہتیر گر پڑیں گے۔ اسے کھول دو لیکن کھولنے پر بھی اس نے کہاں جانا تھا۔ تبھی دادی کا پاؤں پھسلا ٹاپ کی آواز آئی۔ اس آواز کے آتے ہی اندھیرے میں دادا پانی میں کود گیا میں نے آواز سنی تو چلائی۔ دادا  غفور کو تھامو ، وہ درخت پر جھکولے لے رہا تھا ۔ نہ جانے نیند کا غلبہ تھا کہ کسی سانپ نے ڈس لیا تھا۔ وہ بھی غنودگی سے سیلاب کے پانی میں گرا تو بس پھر میں اسے دیکھ نہ سکی۔ تھوڑی دیر بعد ٹارچوں کی روشنی ہوئی، پھر زیادہ روشنی قریب آتی گئی اور کچھ فوجی وردیوں والے نوجوان آ گئے۔ جب ان کی آواز سنی تو میرے منہ سے سسکیاں نکلنے لگیں۔ انہوں نے روشنی او پر ڈالی اور دو جوانوں نے مجھے درخت سے اتار کر کچھ دور تک اٹھایا پھر ایک جگہ جو محفوظ تھی ، وہاں گاڑی میں بٹھا دیا۔ میں نے ان کو بتایا کہ میرا بھائی درخت سے گر گیا ہے اور دادا دادی بھی پانی میں ڈوب گئے ہیں۔ جہاں وہ مجھے بٹھا گئے تھے ، وہاں اور بھی بستی والے موجود تھے ، جن کو سیلابی پانی سے جوانوں نے نکالا تھا۔ وہ اپنا مشن پورا کرنے میں مصروف تھے اور میں اسی سوچ میں تھی کہ امی ابو کہاں ہوں گے ؟ دادا دادی کہاں ہوں گے ؟ اور میرا پیارا بھائی تو یقینا ڈوب گیا ہو گا۔ اگر زندہ ہوتا، تو یقینا اس کو بھی نکال لاتے۔ وہی ہوا جس کا اندیشہ تھا۔ ظالم سیلاب کا ریلا دادی، دادا کے ساتھ میرے بھائی کو بھی بہا کر لے گیا۔ وہ معصوم سا دیہاتی لڑکا ، جو سارا دن دریا کنارے مچھلی پکڑنے میں خوشی محسوس کرتا تھا اور پرندوں کو غلیل سے صرف اس لئے زخمی کرتا بھت تا کہ غربت میں گوشت کا مزہ چکھ سکے۔ ہمیشہ کے لئے نظروں سے اوجھل ہو گیا۔ جب سیلاب اترا اور ہم وہاں گئے جہاں ہمارا گھر تھا، اس جگہ کیچڑ کے سوا کچھ نہ تھا۔ مکان اور سامان سب کچھ بہہ گیا تھا۔ امی ابو اس رات چاچا پیرو کے گھر رک گئے تھے ، اسی لئے زندہ سلامت مجھے واپس مل گئے ، ورنہ جانے میرا کیا حشر ہوتا۔ میرے پیارے دادا دادی تو اب کبھی واپس نہیں آئیں گے ، لیکن ان کا پیار ، ان کی یاد بہت ہمیں تڑپاتی ہے۔ خاص طور پر اپنے پیارے بھائی کو یاد کر کے رو دیتی ہوں۔ اماں ابا اب بھی بورے سیتے ہیں، تھیلے بناتے ہیں اور ان کو بیچ کر کھانے پینے کا سامان لاتے ہیں ۔ ابا نے ادھار لے کر دوبارہ بھینس خرید لی اور میں نے بھی مرغیاں پال لی ہیں۔ ماں نے اپنی کانوں کی بالیاں بیچ دیں اور بکری لے لی ہے۔ ہر شے تھوڑی تھوڑی محنت سے بن جاتی ہے۔ وقت کے ساتھ ضرورت کی چیزیں بن جاتی ہیں، اگر نہیں ملتا تو وہ شخص جو اس دنیا سے چلا جاتا ہے۔ اس دنیا سے جانے والے کبھی لوٹ کر نہیں آتے چاہے ، انہیں لاکھ آوازیں دیتے رہو۔ ابا نے اپنا کچا مکان دوبارہ بنا لیا۔ پہلے دو کمرے پھر چار دیواری اور جانوروں کا چھپر، ایک کونے میں کیاری ، نیم کا درخت ، بیری اور جامن کا درخت سب کچھ وہی ہے، بستی بھی وہی ، کچھ نہیں بدلا ہے لیکن میری ماں کہتی ہے۔ گھر اور جگ تو وہی ہے لیکن سیما دیکھو تو، پھر بھی سب کچھ بدل گیا ہے۔ میں دعا کرتی ہوں کہ خدا بارش دے کہ باران رحمت ہو، بادل بھی آئیں لیکن خدا کرے کبھی سیلاب نہ آئے۔ وہ سب کچھ بہا لے جاتا ہے ، خوشیاں بھی اور خوشحالی بھی بس اپنے پیچھے کھنڈرات چھوڑ جاتا ہے مکانوں کے اور یادوں کے، پھر کئی برس تک خوشحالی نہیں آتی۔ غریب کو زندگی گزارنے کے لیے تنکا تنکا جمع کرنے کے لئے کئی برس لگ جاتے ہیں۔ میری دعا ہے کہ خدا سب کے ماں باپ، دادا، دادی اور بہن بھائیوں کو سلامت رکھے۔ سیلاب کسی کو بہا کرنے لے جائے کیونکہ چیزیں واپس مل جاتی ہیں مگر رشتے واپس نہیں ملتے۔ یہ کسی ایک انسان کی نہیں، میرے ہزاروں لاکھوں ہم وطنوں کی کہانی ہے کہ جن کو سیلاب کا سامنا کرنا پڑتا ہے، کبھی ہر سال کبھی کچھ سالوں بعد ۔ اکثر وہ یہ قدرتی آفت جھیلتے ہیں لیکن آج بھی ان کو سیلابی مشکلات سے بچانے کے لئے کوئی ٹھوس اقدامات اور منصوبہ بندی نہیں کی گئی۔ خدا نے ہم غریبوں کو پیدا کیا اور صد شکر کہ سر چھپانے کو کچے گھر دیئے۔ بس خدا سے امید ہے کہ وہ ہی ہم کو آئندہ بھی بچائے گا اور غربت میں دو وقت کا اناج بھی دے گا، کیونکہ ہمار ا سب سے بڑا پالن ہار ہمارا رب ہی ہے۔
Taleem Ki Qeemat,میں ان دنوں کچھ لاابالی سی تھی اور پڑھائی کی طرف دھیان نہیں دیتی تھی، جس کا امی کو بہت دکھ تھا۔ امی بہت سمجھاتی تھیں، ہما، پڑھ لو۔ تعلیم ہی کام آتی ہے۔ یہی عورت کا زیور ہے۔خدا جانے میرے دل و دماغ پر کیا مہر لگی ہوئی تھی کہ ماں کے ہزار سمجھانے اور کوشش کرنے پر بھی میں نے پڑھائی کی طرف توجہ نہ دی۔ کتابوں کو ہاتھ نہ لگاتی تھی۔ دھیان ہر وقت ٹی وی یا دوسری باتوں میں لگا رہتا۔ گھر میں بور ہوتی تو تاک جھانک کرتی رہتی۔ہر کام وقت پر اچھا لگتا ہے۔ وقت گزر جاتا ہے اور پتا بھی نہیں چلتا۔ جب وقت نکل جائے، تو پھر کچھ نہیں ہو سکتا، بس آدمی ہاتھ ملتا رہ جاتا ہے۔ جب میں چودہ برس کی ہوئی تو ان دنوں ساتویں جماعت میں تھی، حالانکہ میری عمر کی لڑکیاں میٹرک میں پہنچ چکی تھیں۔ خیر، میں نے اسکول چھوڑ دیا۔ امی نے کئی بار سمجھایا، بیٹی، میں گھر پر استانی رکھ دوں گی۔ تم پرائیویٹ میٹرک کا امتحان دے دینا۔لیکن میں امی سے کہتی، پڑھنا کیا ضروری ہے؟امی سمجھاتیں، بیٹی، تعلیم حاصل کرنے میں تمہارا ہی فائدہ ہے۔ لڑکی اگر تعلیم یافتہ ہو تو اچھے گھرانوں سے رشتے آتے ہیں۔ میں جواب دیتی، جو لڑکیاں پڑھی لکھی نہیں ہوتیں، کیا ان کی شادیاں نہیں ہوتیں؟امی کہتیں، بات وہ نہیں ہے۔ تم خوبصورت ہو اگر پڑھی لکھی ہو تو اور بھی خوبصورت لگو گی۔امی کی باتوں سے بچنے کے لیے میں کان بند کر لیتی اور دوڑ کر رخسانہ آنٹی کے گھر چلی جاتی۔ رخسانہ آنٹی بہت اچھی، سخی، ہمدرد اور میری امی کی دوست تھیں۔ ایک دن آنٹی کے گھر کچھ مہمان آئے ہوئے تھے۔ انہوں نے پوچھا، یہ لڑکی کون ہے؟ آنٹی نے کہا، یہ میری دوست پروین کی بیٹی ہے۔مہمانوں نے میرا نام پوچھا، تو میں نے بتا دیا۔ انہوں نے پھر پوچھا، کتنا پڑھا ہے؟چھٹی جماعت تک۔یہ سن کر ان کا منہ اتر گیا اور وہ خاموش ہو گئیں۔ ان میں سے ایک عورت نے آہستہ سے آنٹی سے کہا، اتنی خوبصورت لڑکی اور ان پڑھ؟اس دن میرے دل کو دھچکا لگا کہ واقعی تعلیم کی قدر ہے اور میں نے امی کا کہنا نہ مان کر اپنا بہت نقصان کیا تھا۔ کچھ دن بعد رخسانہ آنٹی کے کسی عزیز کی شادی تھی۔ وہ شادی سے واپس آئیں تو ان کے پاس شادی کی تصویروں کا البم تھا۔ میں نے البم ان کے ہاتھ سے لی اور ورق گردانی کرنے لگی۔ ایک تصویر لڑکے کی تھی جو مجھے بہت اچھی لگی۔ میں نے آنٹی سے پوچھا، یہ کون ہے؟آنٹی نے بتایا، میرا بھتیجا دلاور ہے۔میں نے پوچھا، کیا اس کی شادی ہو چکی ہے؟آنٹی نے جواب دیا، نہیں۔ پھر بولیں، بیٹی، تم یہ سب کیوں پوچھ رہی ہو؟ میں نے کوئی جواب نہیں دیا، لیکن وہ سمجھ گئیں کہ اس عمر میں ہر لڑکی اپنے جیون ساتھی کے خواب دیکھتی ہے۔ایک دن امی اور آنٹی بازار گئیں۔ آنٹی نے کہا، بیٹی، تم میرے گھر کا خیال رکھنا۔ گھر اکیلا ہے، اندر سے کنڈی لگا کر بیٹھ جانا اور جب تک ہم نہ آئیں، دروازہ نہ کھولنا۔میں نے کنڈی لگا کر دروازہ بند کر لیا۔ ان کا دس ماہ کا بچہ سو رہا تھا، اس لیے وہ مجھے گھر پر چھوڑ گئیں۔تھوڑی دیر گزری تھی کہ دروازے پر دستک ہوئی۔ میں نے پوچھا، کون ہے؟آواز آئی، دروازہ کھولو، میں دلاور ہوں۔نام سن کر میں چونک گئی اور دل زور زور سے دھڑکنے لگا۔ میں نے دروازے کی جھری سے دیکھا تو وہ تصویر سے بھی زیادہ خوبصورت تھا۔ اس نے پھر کہا، دروازہ کھولو، پیدل آیا ہوں، تھک گیا ہوں۔میں نے ہچکچاتے ہوئے دروازہ کھول دیا۔ اندر آ کر وہ بیٹھ گیا اور پانی مانگا، پھر پوچھا آنٹی کہاں ہیں؟میں نے جواب دیا بازار گئی ہیں، ابھی آتی ہیں۔اس نے انگریزی میں میرا نام پوچھا۔ میں خاموش رہی اور کوئی جواب نہ دیا۔ وہ کہنے لگا آپ نام کیوں نہیں بتاتیں؟ کیا آپ میری بات نہیں سمجھیں؟ کیا تم پڑھی لکھی نہیں ہو؟میں نے جواب دیا نہیں۔یہ کہہ کر میں اپنے گھر چلی آئی اور اس سے کہا کہ آپ آنٹی کے آنے تک گھر میں بیٹھئے کیونکہ ان کا منا سو رہا ہے، اس کا خیال رکھنا ہے۔ تھوڑی دیر بعد دوبارہ گئی تاکہ دیکھوں کہ وہ بیٹھا ہے یا چلا گیا کیونکہ آنٹی اپنے بیٹے کو میرے سپرد کر کے گئی تھیں۔ دلاور نے کہا جنید ابھی سو رہا ہے آپ فکر نہ کریں، میں اس کا خیال رکھے ہوئے ہوں۔میں دروازے کے پاس کھڑی تھی۔ وہ بولا بیٹھ جاؤ۔لیکن میں کھڑی رہی۔ اس نے پوچھا کیا آپ کو میری باتیں بری لگی ہیں؟میں نے کہا نہیں۔آپ کا نام پوچھا تھا، آپ نے بتایا نہیں۔میں نے اپنا نام بتا دیا۔ اس نے کہا شکریہ، بیٹھ جاؤ۔میں نے جواب دیا میں بیٹھنے نہیں آئی۔کیا واقعی آپ ان پڑھ ہیں؟جی ہاں۔اتنی دیر میں امی اور آنٹی واپس آ گئیں۔ دلاور ان کے ساتھ باتیں کر رہا تھا اور میں اسے حسرت سے دیکھ رہی تھی۔ میں سوچ رہی تھی اے کاش یہی میرا جیون ساتھی ہوتا۔ جب اس نے مجھ پر نظر ڈالی تو میں نے محسوس کیا کہ اس کی آنکھوں میں میرے لیے اپنائیت کے رنگ تھے۔ خیر، میں اور امی گھر آ گئے اور میں زندگی کے نئے خوابوں میں کھو گئی تھی۔دلاور نے گھر جا کر اپنی ماں سے کہا آپ ہما کے گھر جائیں اور میرا رشتہ طلب کریں۔ان کی ماں نے کہا دنیا میں پڑھی لکھی لڑکیاں سب ختم ہو گئی ہیں کیا، جو میں ہما جیسی چھٹی پاس کو بہو بنا لوں؟دلاور نے ضد پکڑ لی اور کہا امی، یہ میری زندگی کا سوال ہے۔ مجھے ہما پسند ہے، آپ کو جانا ہی ہوگا، ورنہ میں کبھی شادی نہیں کروں گا اور گھر چھوڑ کر چلا جاؤں گا۔جو ان اولاد کے سامنے والدین بے بس ہو جاتے ہیں۔ دلاور کی ماں اس کے مزاج کو جانتی تھیں۔ وہ بیٹے کی خوشی کی خاطر رشتہ مانگنے چلی آئیں۔ امی بہت خوش ہوئیں کہ اتنے اچھے اور امیر گھر سے رشتہ آیا ہے، اور دلاور کو وہ پہلے سے جانتی تھیں۔ رخسانہ آنٹی کے گھر دلاور سے مل چکی تھیں، اور انہیں وہ لڑکا بہت پسند آیا تھا۔ امی نے جھٹ سے ہاں کر دی۔ میرے والدین اس رشتے سے بہت خوش تھے۔ میں بھی خوشی سے پھولے نہیں سما رہی تھی۔لیکن دلاور کے والدین خوش نہیں تھے۔ اس کے باوجود ہماری شادی بہت اچھے طریقے سے ہو گئی۔ دلاور بہت اچھے انسان تھے۔ وہ مجھے پسند کرتے تھے اور میں بھی ان کو دل و جان سے چاہتی تھی۔ وہ میرا بہت خیال رکھتے تھے۔شادی کے ٹھیک آٹھ ماہ بعد میری نند روبینہ سسرال سے خفا ہو کر میکے آ گئی۔ اس نے میری ساس سے کچھ ایسی باتیں کیں کہ وہ بیٹی کے کہنے میں آ گئیں اور ایک دن اچانک نوکروں کی چھٹی کر دی۔ کہنے لگیں کہ اب گھر کا سارا کام بہو کرے گی۔گھر کا کام اتنا زیادہ تھا کہ میں ایک منٹ بھی آرام سے نہیں بیٹھ سکتی تھی، جب کہ روبینہ ہر گھنٹے بعد جوڑا بدلتی اور وہ سارے کپڑے مجھے دھونے پڑتے۔ایک دن میں نے روبینہ سے کہا کہ آج میری طبیعت ٹھیک نہیں ہے۔ اس پر ساس نے طعنہ دیا تو کون سا بی اے پاس ہے، جو اتنا اتراتی ہے؟ اے چٹی ان پڑھیہ طعنے میرے دل پر لگتے تھے۔ اس وقت ماں کی باتیں یاد آتیں کہ بیٹی، پڑھنے سے انسان کی قدر ہوتی ہے۔ ان پڑھ عورت کی حیثیت ایک ملازم سے زیادہ نہیں ہوتی۔کاش میں ماں کی بات مان لیتی۔ جی چاہتا تھا کہ اپنے ملک کی ہر لڑکی کو نصیحت کروں کہ تعلیم ضرور حاصل کرو تاکہ کوئی تمہیں ناجائز دباؤ میں نہ رکھ سکے اور تمہاری اہانت نہ کر سکے۔دلاور مجھے سچے دل سے چاہتے تھے، اس لیے ان کے پیار میں کوئی کمی نہیں آئی تھی۔ گھر والے ان کے سامنے مجھ سے ٹھیک طرح بات کرتے تھے، مگر جب وہ موجود نہ ہوتے تو جاہل اور ان پڑھ جیسے طعنے ملنے شروع ہو جاتے۔ ایک دن امی کا فون آیا کہ ان کی طبیعت ٹھیک نہیں ہے۔ میں نے دلاور سے بات کی کہ امی کو دیکھنے جانا ہے۔ وہ بولے چلی جاؤ۔میں تیاری کرنے لگی تو نند نے پوچھا کہاں کی تیاری ہے؟میں نے بتایا امی بیمار ہیں، انہیں دیکھنے جا رہی ہوں۔ساس کہنے لگیں گھر کا سارا کام پڑا ہے اور تم جا رہی ہو؟ یہ کام کون کرے گا؟ میں نے جواب دیا ایک دن روبینہ گھر سنبھال لے گی۔اس پر ساس کو غصہ آیا۔ انہوں نے کہا اگر جا رہی ہو تو ہمیشہ کے لیے چلی جاؤ۔روبینہ نے بھی جلتی پر تیل ڈال دیا اور کہا جب سے یہ آئی ہے، ہمارے بھائی کو نجانے کیا کر دیا ہے۔ وہ ہم سے بات ہی نہیں کرتے۔ساس نے بھی کہا نجانے اس عورت نے کون سا تعویذ اسے پلا دیا ہے کہ اس کے دل سے ہماری محبت ختم ہو گئی ہے۔میں خاموشی سے سنتی رہی اور آنسو بہاتی رہی۔ تب ساس نے کہا یہاں کھڑی میرا منہ دیکھ رہی ہو؟ جا کر برتن دھوؤ۔میں برتن دھوتی رہی اور روتی رہی۔اتنے میں دلاور دفتر جاتے ہوئے راستے سے واپس آ گئے اور پوچھا کیا ہوا؟ تم تیار کیوں نہیں ہوئیں؟ تم نے تو امی کو دیکھنے جانا تھا۔اس پر ان کی ماں اور بہن بولنے لگیں یہ زبان چلاتی ہے، مگر تمہارے سامنے خاموش ہو جاتی ہے۔ اسی وقت میرا بھائی مجھے لینے آ گیا۔ اس وقت گھر میں جھگڑا ہو رہا تھا، میں رو رہی تھی اور وہ ماں بیٹی مجھے کوس رہی تھیں۔ دلاور نے جب میرے بھائی کو دیکھا تو مجھ سے کہا تم اکبر کے ساتھ چلی جاؤ، میں شام کو آ کر لے جاؤں گا۔میں میکے چلی گئی۔ دلاور دو دن تک مجھے لینے نہ آئے تو میں پریشان ہو گئی کیونکہ وہ تو میرے بغیر رہ نہیں سکتے تھے۔ ایک ایک دن مجھ پر بھاری گزر رہا تھا۔ یوں پندرہ دن بیت گئے اور دلاور نہ آئے۔آخر کار میں نے فون کیا۔ وہ آئے، لیکن امی کا غصہ ٹھنڈا نہ ہوا تھا۔امی بولیں کیوں بیٹا اتنے دن بعد لینے آئے ہو؟ کیا گھر میں نوکروں کی کمی پڑ گئی ہے، اس لیے یہ تمہیں یاد آ گئی ہے؟دلاور شرمندہ ہو کر واپس چلے گئے۔میں نے امی سے کہا آپ نے انہیں ایسا کیوں کہہ دیا؟ وہ دیر سے آئے لیکن آئے تو تھے۔ اگر وہ دوبارہ نہ آئے تو میں کیا کروں گی؟ میری تو جان پر بنی ہے۔امی بولیں اگر تم ان کے سامنے ہمیشہ سر جھکاتی رہو گی تو ان کا ظلم بڑھتا جائے گا۔ اگر انہیں تمہاری ضرورت ہے تو دلاور لینے ضرور آئے گا، ورنہ ہم تمہیں دو وقت کی روٹی کھلا سکتے ہیں۔ آرام سے بیٹھی رہو اور انتظار کرو۔ادھر دلاور کی ماں نے کہا لے آئے اپنی ملکہ کو؟ نہیں آئی نا یہی عزت رکھی اس نے تمہاری۔ بیٹا، اب اسے طلاق دے دو اور دوسری دلہن لے آؤ۔ گھر بھی بس جائے گا۔دلاور نے پوچھا کس قصور میں اسے طلاق دوں؟ساس نے کہا اس لیے کہ وہ پڑھی لکھی نہیں ہے۔ ماں جاہل ہے تو بچے بھی جاہل رہیں گے۔ میں تیرے لیے پڑھی لکھی بہو لے آؤں گی۔دلاور نے کہا میرے ابو پڑھے لکھے تھے، انہوں نے آپ سے شادی کی تھی۔ کیا انہوں نے آپ کو طلاق دے دی تھی؟ آپ بھی تو پڑھی لکھی نہیں تھیں۔ یہ تو ہما کی شرافت ہے کہ اس نے کبھی آپ لوگوں کی شکایت نہیں کی۔ وہ گھر میں نوکروں کی طرح کام کرتی ہے۔ میں سب دیکھتا ہوں، کیا میری آنکھیں نہیں ہیں یا مجھے نظر نہیں آتا؟ماں رونے لگیں ہائے، تم پہلے تو کبھی اتنے نافرمان نہیں تھے۔ نجانے اب تمہیں کیا ہو گیا ہے۔ میں نے ہما سے تمہاری شادی کر کے بڑی غلطی کی۔ وہ بے زبان بنتی ہے، مگر بڑی چالاک ہے۔ ہائے، میں نے اپنا بیٹا کھو دیا۔ ساس کے مسلسل رونے اور شور مچانے پر دلاور نے کہا ٹھیک ہے، اگر آپ کی خوشی اسی میں ہے تو میں ہما کو طلاق دینے کے لیے تیار ہوں۔ آپ خوش ہو جائیں، لیکن پھر میں بھی اس گھر میں نہیں رہوں گا اور کہیں چلا جاؤں گا۔دلاور نے اپنی بات پوری کر کے دکھائی۔ انہوں نے مجھے طلاق کے کاغذات لکھ کر اپنی ماں کو دیے اور کہا یہ اسے پہنچا دینا۔ خود وہ کہیں چلے گئے اور ایسے گئے کہ پھر کبھی واپس نہ لوٹے اور نہ ہی کسی کو اپنا پتہ دیا۔اب دلاور کی ماں پچھتاتی تھیں کہ ان سے غلطی ہو گئی۔ ایک بار بیٹا واپس آجائے تو میں اپنی غلطی تسلیم کرلوں گی اور معافی مانگ لوں گی کہ واقعی ہما پر ظلم کیا ہے۔ وہ تو بہت اچھی لڑکی ہے، ضرور معاف کر دے گی۔ لیکن اب میرے معاف کرنے کا کیا سوال تھا، جب طلاق واقع ہو چکی تھی۔ سوچتی ہوں کہ چلو، میں پڑھی لکھی نہ تھی، یہ بات انہیں پہلے سے معلوم تھی۔ پھر مجھے بہو کیوں بنایا اور بعد میں سزا دی؟ اگر بہو بنا ہی لیا تھا تو کیا پھر سزا دینا ضروری تھا؟ میں نے ان کا ہر ستم برداشت کیا۔میرے بھائی کی شادی تھی اور یہ لوگ مجھے شادی میں بھی نہ جانے دیتے تھے۔ دلاور نے کہا نہ تم جاؤ گی اور نہ میں جاؤں گا۔ وہاں لوگ ہوں گے اور تم پردے کا خیال نہیں رکھو گی۔ میں سوچتی تھی کہ یہ میرے بھائی کی شادی ہے، گھر میں رشتہ دار جمع ہوں گے، وہ کیا سوچیں گے؟ لیکن میں نے یہ بھی برداشت کر لیا۔ جب میرا بیٹا پیدا ہوا تھا، تب بھی میں امی کے گھر جانا چاہتی تھی۔ دلاور نے کہا امی کو ساتھ لے کر چلی جاؤ۔ بڑی مشکل سے ساس نے اجازت دی تھی۔ وہاں میرا بیٹا بیمار ہو گیا تو میرے والد صاحب کو فون کروایا کہ اگر بچے کو کچھ ہو گیا تو میں آپ سب کو نہیں چھوڑوں گا۔ اس بات کا میرے والدین کو بہت دکھ ہوا تھا۔اب خیال آتا ہے کہ اے کاش، میں نے دلاور کی تصویر نہ دیکھی ہوتی۔ لیکن میں نے تو بھاگ کر شادی نہیں کی تھی۔ دلاور کو میرے ماں باپ نے پسند کیا تھا۔ اے کاش، وہ میری دلاور سے شادی نہ کرتے۔ جب میرے چچا ان کے گھر والوں سے ملے تھے، تو انہوں نے کہا تھا کہ یہ لوگ ٹھیک نہیں ہیں۔ تب ابو نے جواب دیا تھا کہ ہم نے رشتے کے لیے ہاں کر دی ہے، اب انکار کیسے کریں؟ آج اپنے بیٹے کو پالنے کے لیے سلائی کرتی ہوں کیونکہ میکے والے بھی مطلقہ بیٹی کا ساتھ نہیں دیتے۔ مجھے اپنے بچے کو پڑھانا لکھانا اور پالنا تھا۔ میں اپنا ہر دکھ اپنے ماں باپ سے چھپاتی رہی۔ گھر بچانے کے لیے عورت کیا کچھ قربانیاں نہیں دیتی۔ میری تمام لڑکیوں سے گزارش ہے کہ تعلیم ضرور حاصل کریں کیونکہ معاشرے میں ان پڑھ لڑکی کا کوئی مقام نہیں ہوتا۔ نہ ہی بر باد یا طلاق یافتہ عورت کو کوئی عزت دیتا ہے، خاص طور پر جب بچے بھی ساتھ ہوں۔آج میں پڑھی لکھی ہوتی تو کوئی اچھی ملازمت مل جاتی۔ یوں تباہ حال زندگی نہ گزارنی پڑتی۔ مائیں جو نصیحتیں کرتی ہیں، ان میں ان کی ساری زندگی کا تجربہ چھپا ہوتا ہے۔ ہم ہی لاپرواہ ہوتے ہیں، جو ماؤں کی باتوں پر کان نہیں دھرتے۔ کاش میں استانی ہی ہوتی، مگر اب لوگوں کے گھروں میں جھاڑو پونچھا کر گزارہ کرنا پڑتا ہے۔ لوگ مجھے ماسی کہتے ہیں۔
Muqable Ki Qeemat,آخر تم چاہتی کیا ہو؟ اشفاق نے فرحین کے بگڑے مزاج کو دیکھ کر جھنجھلا کر پوچھا۔ہر بار میں ہی کیوں بتاؤں؟ فرحین نے رکھائی سے کہا تو اشفاق نے بمشکل اپنے غصے پر قابو پاتے ہوئے کہا، دیکھو فرحین پہلے ہی تمہاری بے جا ضد اور دوسروں سے مقابلہ کرنے کی عادت کی وجہ سے میں مسلسل نقصان اٹھا رہا ہوں۔ اب مہربانی کرو اور اپنی چادر دیکھ کر پاؤں پھیلانا سیکھواشفاق کے سخت لہجے پر فرحین نے غصے سے اسے گھور کر کہا، ہاں ہاں، میں ہی غلط ہوں میں یہ سب کس کے لیے کرتی ہوں؟ آپ کی عزت بنانے کے لیے میرے سلیقے اور عقل مندی کی وجہ سے پورے خاندان اور محلے میں آپ کی شان و شوکت کے چرچے ہیں، مگر آپ ہمیشہ مجھ ہی کو برا کہتے ہیں۔فرحین نے آنکھوں میں آنسو بھر کر کہا تو اشفاق کا دل نرم پڑ گیا۔میں کوشش کر رہا ہوں کہ نئے گھر کی خوشی میں ایک شان دار پارٹی کا بندوبست کر لوں۔۔۔ اشفاق نے بات مکمل کرنے کی کوشش کی مگر فرحین فوراً بول اٹھی، میں نے خاندان میں سب کو بتا دیا ہے کہ ہم ایک شان دار باربی کیو پارٹی کر رہے ہیں۔ تھوڑی بہت آتش بازی بھی کر لیں گے، اور کیا ہم نے کون سا بینڈ باجا بجانا ہے جو کسی کو اعتراض ہو گا؟ سب مل بیٹھیں گے، کتنا مزہ آئے گا ناں۔ فرحین خیالات میں سب حریفوں کو شکست دیتے دیکھ کر خوشی سے ہوا میں اڑ رہی تھی۔مگر اس سب کی ضرورت ہی کیا ہے؟ پہلے تو ہم نے ایسا کچھ نہیں کیا اشفاق نے جھنجھلا کر کہا۔اس لیے کہ پہلے آپ کی والدہ محترمہ کا حکم چلتا تھا۔ وہ اپنی مرضی کے بغیر سانس بھی نہیں لینے دیتی تھیں۔فرحین نے منہ بنا کر کہا تو اشفاق چپ ہو کر رہ گیا۔اماں کو گزرے صرف ایک سال ہوا ہے، اور تم کچھ ادب لحاظ سے کام لیا کرو۔ اشفاق نے ناگواری سے کہا۔ یہ مت بھولیں کہ کئی سال میں نے آپ کی ماں کی خدمت کی تھیفرحین نے فوراً احسان جتایا تو اشفاق نے گہری سانس لے کر رہ جانا مناسب سمجھا۔ وہ چاہتے ہوئے بھی فرحین کو اس کا تلخ رویہ اور زبان درازی یاد نہیں دلا سکا، جس کا دکھ اس کی ماں کو ہمیشہ رہا تھا۔ خدمت تو حسن بھائی اور امبر بھابھی نے کی ہے۔ ہم نے تو بمشکل دو یا تین سال ہی ماں جی کو اپنے پاس رکھا تھا۔اشفاق نے سر جھکا کر کہا تو فرحین کو غصہ آ گیا۔ہاں تو کیا انھوں نے کوئی احسان کیا ہے؟ جب وہ لوگ دبئی میں تھے تو ہم نے ماں جی کی خدمت کی، اور جب وہ واپس آ گئے تو ماں جی اپنی خوشی اور رضا سے ان کے پاس رہنے چلی گئیں۔ ہم نے تو کئی بار کہا تھا کہ کچھ دن ہمارے پاس بھی آ کر رہ لیں، مگر آپ کے والدین کو صرف بڑے بیٹے سے محبت تھی۔ ماں جی کی تم سے بنتی نہیں تھی جبکہ امبر بھابھی سے تو وہ بہت خوش تھیں۔اشفاق نے ایک اور ملال کا ذکر کر کے فرحین کو مزید آگ لگا دی۔اس لیے کہ تمہاری امبر بھابھی انتہا درجے کی مکار اور چالاک عورت ہیں۔ میں ٹھہری ہمیشہ سے صاف گو اور منہ پھٹ فرحین نے کہا تو اشفاق نے مزید بحث کرنے کے بجائے وہاں سے اٹھ جانے میں عافیت سمجھی۔باربی کیو پارٹی طے ہے ناں؟ فرحین نے جلدی سے پوچھا تو نہ چاہتے ہوئے بھی اشفاق نے اثبات میں سر ہلا دیا۔فرحین خوشی سے اچھل پڑی۔ وہ ہمیشہ ہی لڑ جھگڑ کر اپنی بات منوا لیتی تھی۔ اب آئے گا مزہ فرحین نے چٹکی بجاتے ہوئے سینٹرل میز پر رکھا اپنا موبائل فون اٹھایا اور جلدی جلدی میسج ٹائپ کرنے لگی۔  تم نے کس سے اجازت لی ہے؟ فرحین نے کڑے تیوروں سے اپنے بیٹے کو گھورا جو سامنے والے صوفے پر بیٹھاموبائل میں مگن تھا۔ ماں کے سوال پر چونک کر متوجہ ہوا۔ کیا مطلب؟ ہارون نے حیرت سے پوچھا۔میں پوچھ رہی ہوں کہ تم نے کسی سے اجازت لے کر یہ پروگرام بنایا ہے؟ فرحین نے سختی سے پوچھا۔ تایا ابو کے گھر جانے کے لیے پروگرام بنانے کی کیا ضرورت ہے؟ میں وہاں پہلے بھی جاتا رہا ہوں۔ ہارون نے کندھے اچکا کر کہا۔ پہلے تم وہاں اپنی دادی جان کے لیے جاتے تھے۔ اب وہاں جانا ضروری نہیں ہے۔ فرحین نے دوٹوک انداز میں کہا۔ مگر کیوں؟ کیا میں وجہ جان سکتا ہوں؟ ہارون نے سنجیدگی سے سوال کیا۔ماں سے سوال جواب کرتے ہوئے تمہیں شرم نہیں آتی؟ فرحین نے جھنجھلا کر کہا۔اف مما آج آپ کو کیا ہوگیا ہے؟ کیا میں وجہ بھی نہیں جان سکتا؟ ہارون نے چڑ کر کہا تو فرحین نے گہری سانس لی۔وجہ بتانے کی ضرورت ہے؟ بس مجھے تمہاری تائی کی عادتیں پسند نہیں ہیں۔ فرحین نے منہ بنا کر کہا تو ہارون ہنس پڑا۔ اچھا، اب سمجھا، خاندانی سیاست۔ ویسے مما تائی بہت اچھی ہیں۔ ہارون نے مسکراتے ہوئے کہا۔دیکھا، اسی وجہ سے میں کہتی ہوں کہ وہاں مت جایا کرو۔ تم ان کی طرف داری کرنے لگتے ہو۔ فرحین نے اصل مسئلہ بتایا۔مما یہ تو ممکن نہیں ہے کہ میں تایا ابو کے گھر جانا چھوڑ دوں۔ آپ بڑوں کے جو بھی مسئلے ہیں، ان سے ہم بچوں کا کیا لینا دینا۔ ہم سے کزنز کی فیملی میں اچھی دوستی اور ذہنی ہم آہنگی ہے۔ ہارون نے صاف جواب دیا اور وہاں سے اٹھ کر چلا گیا۔ اگلے دن اپنے بنائے پروگرام کے مطابق وہ تایا ابو کے گھر ویک اینڈ گزارنے چلا گیا۔ جس پر فرحین کو بہت غصہ آیا مگر وہ ضبط کر گئی۔ فرحین کو اندر ہی اندر یہ خدشہ لاحق تھا کہ کہیں ہارون، حسن کی چھوٹی بیٹی ماریہ میں دلچسپی نہ لینے لگے۔ ماریہ میں بظاہر تو کوئی خامی یا کمی ایسی نہیں تھی جسے بنیاد بنا کر کوئی بھی اس کے رشتے سے انکار کرتا، مگر فرحین کو اصل مسئلہ امبر سے تھا، جس کے ساتھ اس کا ہمیشہ مقابلہ اور حسد رہا۔ زندگی میں بہت بار ایسا ہوتا ہے کہ جب ہم اپنے حریف کو اچھے اخلاق، کردار یا ظرف سے شکست نہیں دے سکتے تو پھر ہم دنیاوی چیزوں اور خوبیوں کا سہارا لینے لگتے ہیں، جیسے دولت، رتبہ، رنگ و روپ وغیرہ۔ فرحین بھی، جو ساری زندگی امبر کو اخلاق، بہترین کردار اور اعلیٰ ظرفی میں شکست نہیں دے سکی، اپنے پیسے اور رہن سہن کے بل بوتے پر اسے نیچا دکھانے کی کوشش کرنے لگی۔ مگر مقابلے اور حسد کی اس دوڑ میں وہ یہ بات بھول گئی تھی کہ نیچا اسے دکھایا جاتا ہے جو آپ کو اپنے مقابلے میں سمجھتا یا دیکھ رہا ہو۔ جو شخص اپنے ظرف اور کردار کی بلندی پر کھڑا ہو، وہ بھلا نیچے جھک کر کیوں دیکھے گا۔ یہ ہی امبر کا اس کے ساتھ رویہ تھا۔  فرحین کی خواہش کے مطابق نئے گھر کی دعوت بہت شاندار ہوئی۔ پیسہ پانی کی طرح بہا کر بھی فرحین مطمئن نہیں تھی کیونکہ وہ شکست، جو وہ اپنے خود ساختہ حریفوں کے چہروں پر دیکھنا چاہتی تھی، نظر نہیں آئی۔ وہ تو معمول کے مطابق دعوت میں شامل ہوئے اور مسکراتے ہوئے ہی رخصت ہو گئے۔اونہہ لوگ جل گئے ہیں۔ رات کو سونے سے پہلے فرحین نے جلے دل سے شوہر کے سامنے تبصرہ کیا تو اشفاق گہری سانس لے کر رہ گیا۔فرحین کو جواب دینے کا مطلب رات کے اس پہر نئی بحث چھیڑنا تھا اور تھکے ہارے اشفاق کا ایسا کوئی ارادہ نہیں تھا۔ اس لیے وہ خاموشی سے لیٹ گیا۔ فرحین بڑبڑاتے ہوئے صبح کا انتظار کرنے لگی تاکہ وہ فون کر کے اپنی گہری سہیلیوں کے سامنے دل کا بوجھ ہلکا کرے۔  ماریہ کے لیے اچھے رشتے آئیں یا برے، ہمیں اس سے کیا لینا دینا؟ فرحین نے چڑ کر کہا۔اشفاق آج گھر آیا تو کسی گہری سوچ میں گم تھا۔ رات کھانے کے بعد جب اس نے اپنی سوچ کی وجہ بتائی تو فرحین طیش میں آ گئی۔ ماریہ میری بچی ہے، مجھے فرق پڑتا ہے۔ اشفاق نے سخت لہجے میں کہا تو فرحین نے منہ بنا لیا۔ فرحین، تم میری بات سمجھنے کی کوشش تو کرو۔ اشفاق نے کچھ دیر کی خاموشی کے بعد نرم لہجے میں کہا۔ آپ ہمیشہ اپنے گھر والوں کے لیے مجھے نظر انداز کر دیتے ہیں۔ فرحین نے ہمیشہ کی طرح جذباتی بلیک میلنگ سے کام لیا۔تم یہ سب ڈرامے چھوڑو اور جو میں کہنے جا رہا ہوں، اسے غور سے سنو۔ اشفاق نے جھنجھلا کر کہا تو فرحین سنبھل گئی کیونکہ اشفاق جب ایسے موڈ میں ہو تو فرحین کے لیے اپنی حد میں رہنا ہی مناسب ہوتا تھا۔جی، بولیں۔ فرحین نے سنجیدگی سے کہا۔فرحین، دیکھو، میں چاہتا ہوں کہ اپنے اکلوتے بیٹے کے لیے ہم ماریہ کا ہاتھ مانگ لیں۔ فرحین نے پوری بات سن کر چونک کر اشفاق کی طرف دیکھا۔کیا کہہ رہے ہیں آپ؟ فرحین نے بھٹی آنکھوں سے اس کی طرف دیکھا۔اس میں ایسا بھی غلط کیا ہے؟ مجھے تو لگتا ہے کہ ہارون بھی ماریہ کو پسند کرتا ہے۔ اشفاق نے پر سوچ انداز میں کہا۔فرحین غصے سے اپنی جگہ سے اٹھ کھڑی ہوئی۔اپنے اندازے اپنے پاس رکھیں۔ میرا ہارون اتنا احمق ہرگز نہیں ہے۔ میں اپنی بہن کی ہی بیٹی کو اپنی بہو بناؤں گی۔ ذہین، خوبصورت اور باصلاحیت لڑکی۔ یہ ماریہ کیا چیز ہے اس کے سامنے؟ فرحین نے ناگواری سے کہا۔اشفاق گہری سانس لے کر رہ گیا۔ تم ہیرے اور پتھر کا موازنہ کر رہی ہو۔ ماریہ کے گھر کے طور طریقے دیکھو اور اپنی بہن کے گھر کے طور طریقے دیکھو، زمین اور آسمان کا فرق ہے۔ اشفاق نے نرمی سے سمجھانا چاہا مگر فرحین کچھ بھی سنے بغیر وہاں سے چلی گئی۔اشفاق نے ایک اور گہری سانس لی اور خاموشی سے بیٹھ گیا۔  فرحین نے ہارون کو بتائے بغیر اس کے رشتے کی بات اپنی بہن سے کی تو وہ خوشی سے کھل اٹھی کیونکہ ہارون جیسا رشتہ ملنا، آج کے دور میں بہت بڑی بات تھی۔ دونوں بہنوں کے درمیان تمام معاملات فوراً طے ہو گئے۔ فرحین بہت خوش اور مطمئن تھی۔ وہ جلد از جلد نکاح کا فنکشن منعقد کر کے ہارون اور شفق کا نکاح ایک بڑے سے گیدرنگ میں کر کے سب خاندان والوں کو سرپرائز دینا چاہتی تھی۔ ایک دن فرحین نے خوشی خوشی ہارون کو اس کے ہونے والے نکاح کے بارے میں بتایا تو ہارون سن کر حیران رہ گیا۔ مجھے یقین نہیں آ رہا۔ ہارون نے نفی میں سر ہلاتے ہوئے سر جھکا کر باپ کی طرف دیکھا۔دیکھا، میرا بیٹا کتنا خوش ہوا ہے میرے انتخاب پر۔ فرحین نے فخریہ انداز میں اشفاق کو دیکھا تو وہ گہری سانس لے کر رہ گیا۔ واٹ مما کیا میں آپ کو خوش نظر آ رہا ہوں؟ میں تو اس بات پر حیران ہوں کہ پاپا نے آپ کو بتایا کیوں نہیں۔ ہارون کے کہنے پر فرحین چونک گئی۔کیا مطلب؟ فرحین نے حیرت سے پوچھا۔ماں، میں ماریہ کو پسند کرتا ہوں اور میں پاپا کو یہ بات پہلے ہی بتا چکا ہوں۔ ہارون نے دوٹوک انداز میں کہا تو فرحین غصے سے بھر گئی۔ ان لوگوں کے پاس ہے ہی کیا جو وہ ہمارا مقابلہ کریں؟ تم اس گھر سے لڑکی لاؤ گے؟ فرحین نے حقارت سے کہا تو ہارون نے افسوس بھری نگاہ ماں پر ڈالی۔مما آپ کو ایسا کیوں لگتا ہے کہ رشتوں میں مقابلہ کرنا ضروری ہے؟فرحین نے حیرت سے بیٹے کی طرف دیکھا۔مما تایا اور تائی کے گھر میں کیا نہیں ہے؟ دنیا کی ہر سہولت، عزت، سکون، آپس کا اعتماد، محبت اور احساس۔ ہارون نے ایک ہی سانس میں کہا۔مما میں آپ کو کیا کیا بتاؤں۔ آپ نے کبھی غور کیوں نہیں کیا کہ میں اپنے گھر کے عیش و آرام چھوڑ کر وہاں کیوں جاتا ہوں؟ اس لیے مما، کہ جو ان کے پاس ہے، وہ آپ پیسے سے نہیں خرید سکتیں۔ وہ ہے بے لوث محبت اور خلوص۔ہارون نے نرمی سے کہا۔ فرحین حیرت سے گنگ اسے دیکھ رہی تھی۔ مما میں نے دیکھا ہے کہ انھوں نے دادی اماں کی خدمت کتنے خلوص اور محبت سے کی۔ وہ ان کی بیماری اور تکلیف سے بھی نہیں گھبرائے۔ مما آپ ایسی فیملی سے رشتہ لینے سے انکاری ہیں جن کی مٹی میں اتنی وفا اور محبت ہے۔ کیا آپ کو اپنے گھر اور آنے والے کل کے لیے اس وفا کی ضرورت نہیں پڑے گی؟باقی آپ سوچ لیں۔ اگر اب بھی آپ کا انتخاب آپ کی بھانجی ہے تو میں آپ کے فیصلے کا احترام کروں گا، مگر آنے والے کل میں اس فیصلے کی ذمہ داری نہیں لوں گا۔ ہارون نے سخت لہجے میں مستقبل کا ایک عکس دکھایا اور وہاں سے چلا گیا۔ اشفاق نے ہمدردی بھری نگاہ گم صم بیٹھی فرحین پر ڈالی۔  میرے اکلوتے بیٹے کی شادی ہے، کسی چیز کی کمی نہ ہو۔پچھلے کئی مہینوں سے فرحین اس بات کو بار بار دہراتی ہوئی بازاروں اور گھر میں چکر لگاتی رہی۔ کام تھے کہ ختم ہونے کا نام ہی نہیں لے رہے تھے۔ اللہ اللہ کر کے شادی کا دن آگیا۔ سارے انتظامات بہترین تھے۔ شادی کی ساری رسمیں بہت خوشی سے نبھائی گئیں۔ رخصتی کا وقت آیا تو سب کے دل ایک دم موم کی طرح پگھل گئے۔ رخصتی کے وقت دلہن جب روتے ہوئے اپنے والدین سے گلے ملی تو انھوں نے اس کے سر پر شفقت سے ہاتھ رکھا۔بیٹی، اپنے ساس سسر کو اپنے والدین کی طرح سمجھنا، ان کی دل سے خدمت کرنا، اور اپنے والدین کی تربیت اور بھروسے کا مان رکھنا۔حسن نے نرمی سے بیٹی کے ماتھے پر پیار دیا تو اشفاق نے آگے بڑھ کر بھائی کو گلے سے لگا لیا۔وہ ایک باپ کے گھر سے دوسرے باپ کے گھر جا رہی ہے، فکر مت کرو۔ اشفاق نے یقین دلایا اور فرحین کی طرف دیکھا، جو اپنی بھیگی آنکھیں صاف کرتے ہوئے امیر کو دلاسا دینے لگی۔ ماریہ کو پوری شان و شوکت کے ساتھ رخصت کر کے اپنے گھر لے جاتے ہوئے فرحین بہت مطمئن تھی۔ ہارون نے فیصلے کا اختیار اسے دے کر اسے معتبر کر دیا تھا۔اس دن فرحین کو ہارون کی کہی ہوئی ایک بات اچھی طرح سمجھ میں آگئی تھی کہجس گھر میں بزرگوں اور بڑوں کا احترام اور خدمت کی جاتی ہے، اس زمین کی مٹی میں اتنی خیر ہوتی ہے کہ وہ آنے والی نسلوں کو سنوار دیتی ہے۔اور ہمیشہ کی طرح نفع نقصان کو دیکھنے والی فرحین نے، اپنے آنے والے کل کے لیے نفع کا سودا ہی کیا تھا۔ 
Chaand Raat ka Surprise,ولید نے چچا ابو کو بکرے کی رسی تھمائی اور نڈھال سا اندر کی طرف بڑھ گیا، جہاں عنایہ پاپا، بھیا اور ولید کے لیے سوفٹ ڈرنک لیے بیٹھی تھی۔ بھیا بھی ولید کے پیچھے پیچھے اندر آئے اور بے حال ہوکر صوفے پر گرنے کے انداز میں بیٹھ گئے۔ ولید نے ماتھے سے پسینہ پونچھتے ہوئے کہا کہ وہ اسی لیے بابا کے ساتھ جا کر چار، پانچ دن پہلے ہی جانور لے آتا ہے، کیونکہ عید کے قریب رش بڑھ جاتا ہے۔ اوپر سے گرمی بھی قیامت کی ہوتی ہے۔ عنایہ نے یہ سن کر ریموٹ سے اے سی کی کولنگ بڑھا دی۔ بھیا نے جتاتے ہوئے کہا کہ پاپا جی کا تو پتا ہے، وہ ہمیشہ چاند رات کو ہی جانور لاتے ہیں۔ یہ تو شکر کرو کہ اس بار دو دن پہلے لے آئے۔ بھیا کی بات پر ولید کے ساتھ عنایہ بھی ہنس پڑی۔  عنایہ نے جگمگاتی آنکھوں سے ولید کو دیکھتے ہوئے کہا، سنو، اس عید پر تم مجھے کیا گفٹ دو گے؟دونوں اس وقت لان میں بیٹھے مغرب کے بعد ٹھنڈی ہوا سے لطف اندوز ہو رہے تھے۔ولید نے شوخی سے عنایہ کی جگمگاتی آنکھوں میں جھانکتے ہوئے کہا، بتاؤں؟عنایہ اشتیاق سے بولی، ہاں، بتاؤ نا۔ولید نے دبی دبی مسکراہٹ کے ساتھ کہا، میں عید کی نماز پڑھتے ہی قربانی کرنے سے پہلے تمہارے در پر حاضری دینے آؤں گا۔ تم مجھے دیکھنا، میں تمہیں دیکھوں گا، اس طرح ہم دونوں کو گفٹ مل جائے گا۔عنایہ جو اشتیاق سے اپنا چہرہ دونوں ہاتھوں کے پیالے میں تھامے بغور ولید کی طرف دیکھ رہی تھی، سخت بد مزا ہوئی۔ ایک جھٹکے سے اٹھتے ہوئے بولی، جاؤ، میں نہیں بولتی۔ ہم تو روز ہی ایک دوسرے کو دیکھتے ہیں، اس میں کیا نئی بات؟ مجھے بس گفٹ چاہیے، ورنہ میں بھی کوئی گفٹ نہیں دوں گی، یاد رکھنا۔ولید کھل کر مسکرا دیا اور مخمور انداز میں بولا، فکر نہ کرو، اس بار بہت یونیک گفٹ دینے والا ہوں۔ اور خدارا، اب یہ نہ پوچھنا کہ کون سا گفٹ، یہ نہ ہو میرا ارادہ بدل جائے۔یہ کہتے ہوئے ولید گیٹ کی طرف چل دیا کہ کچھ بعید نہ تھا عنایہ کے پاس پڑی کوئی چیز اس کی خیریت معلوم کرنے کے لیے اٹھا لیتی۔جاتے جاتے ولید پلٹ کر بولا، اور ہاں، تم بھلے مجھے کوئی تحفہ مت دینا، کیونکہ میرا تحفہ تو تم ہو۔عنایہ بگڑتی ہوئی اٹھی، گیٹ بند کیا اور اندر کی راہ لی۔  ولید اور عنایہ فرسٹ کزنز تھے، تایا اور چاچا کی اولاد۔ دونوں گھروں کی دیواریں آپس میں جڑی ہوئی تھیں۔ گھروں کے بیرونی گیٹ الگ الگ تھے، لیکن پچھلی طرف ایک بڑا اور خوبصورت لان مشترکہ تھا۔ دل بھی محبت کی ڈور میں بندھے ہوئے تھے۔ ان کی خوش قسمتی تھی کہ ایک دوسرے کی طرف رجحان دیکھتے ہوئے بڑوں نے ایک سال پہلے ان دونوں کو نکاح کے مقدس بندھن میں باندھ دیا تھا۔فیصلہ یہ ہوا تھا کہ رخصتی ولید کے جاب ملنے کے بعد ہوگی۔ وہ ایم بی اے کرنے کے بعد اچھی جاب کی تلاش میں مختلف جگہ انٹرویوز دے رہا تھا، مگر ابھی تک اپنی من پسند جاب حاصل نہ کر سکا تھا۔پڑوسی ہونے کی وجہ سے دن کے کسی بھی وقت ایک دوسرے کا دیدار ہو جاتا۔ ہلکے پھلکے رومانس اور شرارتوں کی ہلکی پھلکی جھلک ان کی روزمرہ کی زندگی کا حصہ تھی۔عید قرباں پر ہمیشہ پہلے عنایہ کے تایا ابو، یعنی ولید کے گھر قربانی کی جاتی، اور سب لوگ وہاں مہمان ہوتے۔ دوسرے دن عنایہ کے گھر قربانی ادا کی جاتی، اور سب ان کے گھر مہمان بنتے۔ یوں دونوں دن قربانی کا فریضہ انجام دیا جاتا۔ تیسرے دن دونوں گھر والے مل کر باربی کیو کا لطف اٹھاتے۔  آج چاند رات تھی۔ عنایہ بہت خوش تھی اور تصور میں خود کو ولید سے مختلف گفٹس وصول کرتے دیکھ رہی تھی۔ کبھی اسے لگتا کہ ولید اسے آئی فون دے رہا ہے، تو کبھی لپ ٹاپ۔ ویسے بھی، ولید کے بعد اگر کوئی شے عنایہ کو سب سے زیادہ عزیز تھی، تو وہ واٹس ایپ تھی۔عنایہ ہمیشہ یہی شکایت کرتی تھی کہ ولید اسے پائل، اور چوڑیاں نہ دیا کرے۔ وہ اسے کنجوس کہتی اور کہتی کہ کبھی کوئی مہنگا گفٹ بھی دے دیا کرو۔ ولید، جو نکاح سے پہلے بطور کزن یہی چیزیں تحفے میں دیا کرتا تھا، نکاح کے بعد بھی عید الفطر پر، جو ان کے نکاح کے بعد پہلی عید تھی، انہی چیزوں پر ٹرخا گیا تھا۔تب سے عنایہ نے ولید کی جان کھا لی تھی کہ اگلی مرتبہ میں ان چیزوں سے بہلنے والی نہیں ہوں۔اس وقت ولید نے شانے اچکاتے ہوئے کہا تھا کہ کیا کروں، جاب میں ہوں، پاپا کی کمائی پر یہی افورڈ کر سکتا ہوں۔ دعا کرو کہ اچھی جاب لگ جائے، پھر جو کہو گی وہی گفٹ دوں گا۔اب جب ولید نے یونیک گفٹ کا کہا تو عنایہ کا تصور بار بار اسے صرف دو چیزیں دکھا رہا تھا آئی فون یا لیپ ٹاپ۔  ادھر ولید چشم تصور سے آنے والے کل کے مزے سوچ کر خوشی سے کھلکھلا رہا تھا۔ اس پر مما نے چھیڑتے ہوئے کہا، ولید تم کچھ زیادہ ہی ری ایکٹ نہیں کر رہے؟تب ہی چھوٹا جنید بولا، بھائی میں جاکے سب کو بتاتا ہوں کہ اب بھیا سے کنٹرول نہیں ہو رہا۔ولید نے باری باری مما اور جنید کو دیکھا، پھر جنید کو ہلکی سی چپت لگاتے ہوئے بولا، ٹھیک ہے بیٹا جا، سب بتا دے، پھر آئی فون بھی بھائی سے ہی لے لینا۔جنید فوراً بول پڑا، ہاہاہاہا نہیں، نہیں، بھائی میں کوئی پاگل ہوں؟ میں تو مذاق کر رہا ہوں۔اسی ہنسی مذاق میں چاند رات گزر گئی۔ عید کی خوش گوار صبح عنایہ کے آنگن میں ڈھیروں خوشیوں کے ساتھ طلوع ہوئی۔ بھیا اور پاپا نماز پڑھ کر واپس آئے، لیکن عنایہ، جو نک سک تیار کپڑے پہنے اس دشمنِ جاں کی راہ تک رہی تھی جس نے کہا تھا کہ عید کی نماز کے فوراً بعد آؤں گا، تایا ابو، ولید، اور جنید کو ان کے ساتھ نہ دیکھ کر دل گرفتہ ہو گئی۔عنایہ دل ہی دل میں بڑبڑائی، کل چاند رات بھی ٹھیک سے بات نہیں کی اور آج عید والے دن بھی عید مبارک کہنے نہیں آیا۔ ہر جائی کہیں کایہ سب سوچتے ہوئے وہ ابو، بھائی، اور مما سے عیدی بٹور رہی تھی کہ مما نے کہا، عنایہ آج دوپہر کے کھانے میں خاص اہتمام کیا گیا ہے۔ تمہاری تائی امی اور سب گھر والوں کی دعوت ہے۔ ابھی قربانی شروع ہو جائے گی۔عنایہ نے حیرت سے کہا، لیکن مما پہلے تو ہم عید والے دن تائی امی کے گھر جاتے ہیں اور پہلے تایا ابو قربانی کرتے ہیں۔ ہم تو کل قربانی کرتے ہیں نا؟مما نے مسکراتے ہوئے جواب دیا، ہاں میری جان لیکن اس بار پہلے ہم قربانی کریں گے اور کل تمہارے تایا ابو۔ ان شاء اللہ۔عنایہ ناک سکیڑتے ہوئے بڑبڑائی، عید مبارک کہنے نہیں آیا اور دعوت کھانے آئے گا، محترم۔ یہ کہہ کر وہ غصے سے اپنے کمرے میں چلی گئی۔  دوپہر میں عنایہ کی فرینڈز اس سے ملنے آئیں۔ آتے ہی سنبل نے چہکتے ہوئے پوچھا کہ ولید بھائی نے عید پر کیا گفٹ دیا۔عنایہ کا دل بھر آیا۔ پہلے بھی ایسا کبھی نہیں ہوا تھا، لیکن اس بار ولید نے ابھی تک اسے عید مبارک بھی نہیں کہا تھا، گفٹ تو دور کی بات تھی۔سنبل نے حیرت سے کہا کہ یہ کیسے ہو سکتا ہے، ولید بھائی ایسے تو نہیں ہیں۔عنایہ کا دل مزید افسردہ ہوگیا اور بولی کہ ہاں، ایسے تو نہیں ہیں، لیکن آج ایسا ہی کیا ہے۔ اس سے پہلے کہ عنایہ کی آنکھیں بھر آتیں، سنیل اور سائرہ نے اسے تسلی دیتے ہوئے کہا کہ فکر نہ کرو، ہو سکتا ہے کوئی مصروفیت ہو گئی ہو۔عنایہ نے مایوسی سے کہا کہ ایسی بھی کیا مصروفیت یار، کہ مجھے ہی بھول گیا۔  تم دل چھوٹا نہ کرو، سائرہ نے عنایہ کو سمجھاتے ہوئے کہا، دیکھو تم نے بتایا تھا کہ تمہارے سسرال والے آنے ہی والے ہیں۔ تب پوچھ لینا ولید بھائی سے۔ اور سنو، اگر انہوں نے عید مبارک نہ کہا تو تم بھی نہ کہنا۔عنایہ، جو منہ پھلائے بیٹھی تھی، سائرہ کی بات سن کر چونکی۔میں کیوں بولوں؟ میں نے رات چاند رات مبارک کا میسج دیا تھا محترم کو، اور جواب آیا، سیم ٹو یو۔ اب میں کیوں بولوں عید مبارک؟عنایہ نے منہ پھلاتے ہوئے جواب دیا۔ یہ سن کر سنبل اور سائرہ دونوں کی ہنسی چھوٹ گئی۔ عنایہ نے غصے سے گھورا تو ان کی ہنسی کو فوراً بریک لگ گئی، اور وہ اسے دوبارہ تسلیاں دینے لگیں۔اسی دوران، دروازے کی گھنٹی بجی۔  دروازہ کھلا تو تایا ابو بمعہ فیملی اور مٹھائی کے بڑے بڑے ٹوکرے لیے اندر داخل ہوئے۔ مبارک سلامت کے شور کے ساتھ سنبل اور سائرہ کی معیت میں عنایہ بھی کمرے سے باہر نکل آئی۔ تائی امی عنایہ کی بلائیں لیتے ہوئے اس کی طرف بڑھیں اور اسے گلے سے لگا کر پیار کیا۔ اسی دوران عنایہ کی نظر بڑی شان سے کھڑے ولید پر پڑی، جس کی آنکھوں کے ساتھ ساتھ پورا سراپا مسکراتا ہوا لگ رہا تھا۔عنایہ پیچھے ہٹی، تایا ابو اور ولید کو سلام کیا، اور ساتھ ہی ایک معنی خیز نظر ولید پر ڈالنا بھی ضروری سمجھا، جس پر ولید مزید شرمندہ سا ہو گیا۔مٹھائی کے بڑے ٹوکرے دیکھ کر عنایہ حیران ہوئی۔ تب ہی مما کی آواز آئی، چلو بیٹا، جلدی سے کھانا لگاؤ۔ سب کو بھوک لگی ہے، اس کے بعد قربانی بھی کرنی ہے۔ ہمارے قصائی کو بھی آج ہی دیر ہونا تھا۔ کتنا دل چاہ رہا تھا کہ اس مبارک موقع پر قربانی کے بکرے کی بھنی کلیجی تیار کرتی، لیکن قصائی کے دیر سے آنے کا افسوس ہے۔عنایہ یہ سب سنتے ہوئے کچن کی طرف بڑھ گئی، جبکہ باقی سب لاؤنج میں رکھی ڈائننگ ٹیبل پر بیٹھ گئے۔ کھانا سروو کیا گیا، اور کھانے کے بعد شیر خرما، جو مما نے خاص طور پر تائی امی کی فیملی کے لیے بنایا تھا، پیش کیا گیا۔ شیر خرما کھاتے ہوئے تائی امی نے کہا، ہاں تو بھائی صاحب، اب مدعا پر آتے ہیں۔ آج عید ہے، تو میں چاہتی ہوں کہ آپ اپنا وعدہ پورا کرتے ہوئے آج شام عنایہ کی رخصتی کر دیں۔ امید ہے آپ نے سب تیاری کر لی ہوگی۔ عنایہ نے پھٹی پھٹی آنکھوں سے سب کو دیکھا۔ سب کے چہرے خوشی سے دمک رہے تھے۔ تب ہی جنید بولا، بھابی، بس کریں، اور کتنی آنکھیں دکھائیں گی۔جنید کی اس بات پر سب کے قہقہے گونجے، اور ساتھ ہی زور دار دھپ کی آواز بھی آئی، جو ولید نے محبت سے جنید کو رسید کی تھی۔عنایہ، جو ابھی تک حیران پریشان سب کے چہروں کو دیکھ رہی تھی، ایک دم جھینپ گئی۔ تب تائی امی نے مسکراتے ہوئے عنایہ کو اپنے ساتھ لگا کر کہا۔بس کرو سب لوگ، میری بیٹی کو مزید تنگ نہ کرو۔ پہلے ہی ولید کے کہنے پر ہم سب نے عنایہ کو ہر بات سے بے خبر رکھا ہے، پتا ہوتا تو وہ بھی ذہنی طور پر تیار ہوتی۔ تائی امی نے عنایہ کے ماتھے پر پیار کرتے ہوئے کہا۔بیٹی ایک ہفتہ پہلے ولید کو بہت بڑے بینک میں بہت اچھی جاب مل گئی تھی، لیکن ولید نے تمہیں بتانے سے منع کیا کیونکہ وہ چاہتا تھا کہ عید والے دن رخصتی ہو جائے اور وہ تمہیں سرپرائز دینا چاہتا تھا۔ سو ہم سب نے مل کر ساری تیاری کر ڈالی ہے سوائے تمہارے، سب کو پتا ہے۔ عنایہ کو ایک دم ڈھیروں شرم نے آن گھیرا، اس نے ایک نظر اپنی دوستوں اور سب گھر والوں پر ڈالی اور پھر اپنے کمرے میں بھاگ گئی۔ پیچھے پیچھے سائرہ اور سنبل بھی آئیں اور مذاق کرتے ہوئے اس کا ناک میں دم کر دیا کہ ولید؟ بھائی، ایہ تو بڑے چھپے رستم نکلے۔ ایسا گفٹ دیا جس کا کوئی مول ہی نہیںاسی اثناء میں دروازے کی طرف نظر پڑی تو ولید کو دیکھا، جو اندر آ رہا تھا۔ سائرہ اور سنبل معنی خیزی سے عنایہ کو دیکھتے ہوئے دروازے کی طرف بڑھ گئیں اور ولید نے ایک طرف ہو کر انہیں جانے کے لیے راستہ دیا۔ ولید نے اندر آ کر ایک بھرپور نظر عنایہ پر ڈالی، جو بیک وقت خوشی، غصے، ناراضی اور شرم کی مختلف کیفیات میں گھرے کھڑی تھی۔ ولید نے دروازہ بند کر کے عنایہ کے سامنے آتے ہوئے دھیرے سے اس کا ہاتھ پکڑتے ہوئے کہا،عید مبارک۔چند لمحوں کی خاموشی کے بعد، آنسو بھری آنکھوں سے ہونٹوں کو کچلتے ہوئے عنایہ پر محبت بھرے انداز میں اظہار محبت کیا تو عنایہ کسمسا کر رہ گئی۔ مجھے پتا ہے تم مجھ سے ناراض ہو، لیکن میں کل سے اس لیے تم سے رابطہ نہیں کر رہا تھا کہ میں تمہیں مکمل طور پر سرپرائز دینا چاہتا تھا۔ کل رات رابطہ کر لیتا تو یقین جانو، شاید جذبات میں بہہ کر اپنا سرپرائز خود ہی خراب کر دیتا۔ کہا تھا نا کہ یونیک گفٹ دوں گا۔ کیا اب بھی ناراض ہو مجھ سے؟عنایہ کی سمجھ میں نہیں آ رہا تھا کہ کیا کہے، غصہ اور ناراضی کی جگہ اب شرم و حیا نے اس پر اپنا تسلط جما رکھا تھا۔ بڑی مشکل سے اس نے اپنا سر نفی میں ہلایا تو ولید کو لگا کہ جیسے چاروں طرف پھول ہی پھول کھل گئے ہوں۔ عنایہ کی کلائی تھام کر ایک خوبصورت گولڈ کا پریسلیٹ پہناتے ہوئے دھیرے سے عنایہ کے کانوں میں شہد الفاظ سے رس گھولنے لگا۔ یہ میری طرف سے عید کا دوسرا تحفہ تمہارے لیے اور یقین جانو، میرا تحفہ صرف تم ہو۔ 
Sachai Ki Qeemat,جن دنوں حبیب فیکٹری میں ملازمت کرتے تھے، قریب ہی ہمیں ایک چھوٹا سا مکان بھی ملا ہوا تھا۔ اس مکان میں دو کمرے، ایک برآمدہ، چار دیواری، اور ایک نلکا تھا۔ ہمارے چھ بچے تھے، اور وہ اس چھوٹے مکان میں سماتے نہیں تھے، لیکن اس مہنگائی کے دور میں یہ سر چھپانے کا ٹھکانہ کسی نعمت سے کم نہ تھا۔ میرے شوہر محنتی اور ایماندار انسان تھے۔ فیکٹری کے مالک، ملازمین، اور مزدور سبھی ان کی عزت کرتے تھے۔ جھگڑے کہاں نہیں ہوتے ایک بار فیکٹری کے مزدور آپس میں کسی بات پر جھگڑ پڑے۔ اس جھگڑے میں ایک مزدور کو شدید چوٹ لگی، اور وہ جاں بحق ہو گیا۔ دراصل مقتول ایک لیڈر قسم کا آدمی تھا، جو مالک کی نظر میں کھٹکتا تھا۔ بہرحال، یہ تو اتفاق تھا کہ میرے شوہر وقوعہ کے وقت وہاں موجود تھے۔ انہوں نے سب کچھ اپنی آنکھوں سے دیکھا۔ جھگڑے کی اصل وجہ وہ لوگ تھے جنہوں نے بات کا بتنگڑ بنایا۔ جب مقتول نے جھگڑا ختم کرانے کی کوشش کی، تو فسادی گروپ کے ایک شخص نے سریے کا وار کرکے اسے شدید زخمی کر دیا۔ وار اتنا خطرناک تھا کہ سریہ مقتول کے دل میں پیوست ہو گیا، اور وہ بیچارہ جان سے گیا۔ معاملہ پولیس تک پہنچا۔ چونکہ میرے شوہر وہاں موجود تھے اور جھگڑے میں فریق یا شریک نہ تھے، اس لیے چند مزدوروں نے ان کا نام لیا کہ یہ دیانتدار آدمی ہیں، اور ان کی گواہی معتبر ہوگی۔ اب انصاف کا تمام دارومدار حبیب کی گواہی پر تھا۔ مقتول ریاض کی بوڑھی ماں ہمارے گھر آکر فریاد کرنے لگی کہ حبیب بیٹے، تم گواہی دو تاکہ ہمیں انصاف ملے۔ باقی گواہ تو قابلِ بھروسا نہیں ہیں۔ میں نے شوہر سے کہا، تم کیوں بلاوجہ اپنی گردن پھنسواتے ہو؟ وہ گومگو کی حالت میں تھے کیونکہ مقتول کے چھوٹے بچے تھے، جن کا کوئی سہارا نہیں رہا تھا۔ انصاف ملنے سے مقتول کی بیوہ کو کچھ مالی امداد مل سکتی تھی۔ دوسری طرف، فیکٹری کا مالک چاہتا تھا کہ میرے شوہر اس کی منشا کے مطابق گواہی دیں اور حقیقت کو چھپائیں۔ اس نے میرے شوہر کو پیشکش کی کہ وہ مقتول کی بیوہ کو ۵۰ ہزار روپے دے دے گا، اور اگر میرے شوہر صلح کروا دیں، تو انہیں بھی کچھ رقم دی جائے گی۔ لیکن شرط یہ تھی کہ گواہی اس طرح دی جائے کہ ریاض خود جھگڑے میں پڑا، اور سریہ اتفاقیہ طور پر اسے لگ گیا۔ حالانکہ یہ سراسر جھوٹ تھا۔ میرے شوہر نے ریاض کی بیوہ اور ماں سے بات کی، لیکن انہوں نے صلح سے انکار کر دیا۔ ان کا کہنا تھا کہ ان کے لیے انصاف زیادہ اہم ہے۔ میرے شوہر نے بالآخر سچ بولنے کا فیصلہ کیا اور مالک کی پیشکش کو ٹھکرا دیا۔ وہ عدالت میں وہی بیان دینے پر اڑے رہے جو انہوں نے اپنی آنکھوں سے دیکھا تھا۔ اس کے بعد انہیں نوکری سے نکال دیا گیا، اور ہمیں مکان بھی خالی کرنا پڑا۔ اگر بات یہیں ختم ہو جاتی، تو شاید ہم سہہ لیتے، لیکن ایسا نہ ہوا۔ ملازمت کی تلاش میں سرگرداں میرے شوہر کو ایک دن پولیس نے گرفتار کر لیا۔ الزام یہ تھا کہ ان کے پاس چرس برآمد ہوئی ہے۔ یہ بات ناقابل یقین تھی، کیونکہ وہ نیک چلن اور پانچ وقت کے نمازی تھے۔ نشے یا ایسی کسی چیز کا تصور بھی ان کے قریب نہ تھا۔اس ناانصافی نے ہماری زندگی کو ہلا کر رکھ دیا۔ سال بھر حبیب جیل میں رہے، کوئی ضمانت دینے والا نہ تھا۔ بالآخر انہیں سزا ہو گئی۔ اس کے بعد میں آٹھ بچوں کے ساتھ ایسی بے آسرا ہوئی کہ ان دنوں کے دکھ لکھنے کی تاب مجھ میں نہیں۔ بڑی بیٹی تیرہ چودہ برس کی تھی، باقی سب چھوٹے چھوٹے تھے۔ ان کا پیٹ بھرنا سب سے بڑا مسئلہ تھا۔ رہنے کے لیے حبیب کے ایک دوست نے اپنے کوارٹر میں ایک کمرہ ہمیں دے دیا تھا۔ وہ بے چارہ بھلا مانس تھا، خود اپنے ایک دوست کے پاس جا کر رہنے لگا۔ لیکن یہ عارضی ٹھکانہ تھا۔ میرے پاس کوئی اور چارہ نہیں تھا، سو میں گھر سے باہر نکل کر کام تلاش کرنے لگی۔ کافی دوڑ دھوپ کے بعد قریبی بنگلوں میں کام مل گیا۔ چھوٹے بچوں کو بڑی بیٹی ساحرہ کے حوالے کر کے میں صبح سویرے کام کے لیے نکل جاتی تھی۔ میری مسلسل غیر موجودگی نے ایک اور مصیبت ہم پر کھول دی۔ ماں باپ کی غیر موجودگی میں بچوں کا بھٹک جانا بعید از قیاس نہیں تھا۔ محلے کے ایک نوجوان، طارق، نے ہمارا گھر تاڑ لیا۔ وہ بچوں کے لیے بسکٹ اور ٹافیاں لاتا، ان سے باتیں کرتا اور ان کی معصومیت کا فائدہ اٹھا کر ان کے قریب ہوتا چلا گیا۔ جب میں شام کو تھکی ہاری گھر لوٹتی تو بچے طارق بھائی کی تعریفیں کرتے۔ دل میں کھٹکا ہونے لگا اور بے سکونی بڑھتی گئی۔ ساحرہ بھی طارق کی تعریف کرنے لگی تو میرے خدشات مزید بڑھ گئے۔ لیکن میں بیٹی کی نگرانی کر سکتی تھی اور نہ ہی اسے ساتھ لے جا سکتی تھی۔ نوکری بھی نہیں چھوڑ سکتی تھی، کیونکہ چھوڑتی تو ہم سب کھاتے کیا؟ ساحرہ بھولی بھالی اور کم سن تھی، اسے اچھے برے کی تمیز نہ تھی۔ وہ پڑھائی کی طرف بھی زیادہ توجہ نہیں دیتی تھی۔ محلے میں رہنے والی ایک استانی نے کہا تھا کہ ساحرہ کو ان کے پاس بھیج دیا کروں، وہ اسے پڑھا دیا کریں گی، لیکن ساحرہ نے کبھی ان کے گھر کا رخ نہیں کیا۔ استانی جی ہماری حالت سے واقف تھیں، اس لیے زیادہ اصرار بھی نہ کیا۔ ساحرہ اپنی عمر سے دو سال بڑی نظر آتی تھی اور شکل و صورت اچھی نکلی تھی۔ جب کبھی سودا لینے جاتی، تو دکان پر موجود آوارہ لڑکے بیہودہ باتیں کرتے۔ دکان دار مجھے خبردار کرتا کہ لڑکی کو اکیلے نہ بھیجا کروں۔ یہ سن کر میرا دل ڈوب جاتا، لیکن کیا کرتی؟ مجبور تھی۔ بیٹی کو منع کرتی تو وہ بہانے سے خود چلی جاتی۔ دن گن گن کر گزار رہی تھی کہ کب حبیب کی سزا ختم ہو اور وہ گھر لوٹ آئیں، لیکن ہماری امید کی آخری کرن بھی بجھ گئی۔ جیل کی صعوبتوں نے انہیں شوگر اور بلڈ پریشر کا مریض بنا دیا تھا، اور دورانِ سزا ان کا انتقال ہو گیا۔ میرے بچوں کے ذہن میں باپ کا بس ایک دھندلا سا تصور رہ گیا۔ اب ساحرہ ہی گھر کی کرتا دھرتا تھی۔ لیکن وہ بھی بے خوف ہوتی جا رہی تھی۔ ایک دن محلے میں شور اٹھا، اور شام کو طارق کے والدین ہمارے گھر آ گئے۔انہوں نے مجھے خوب برا بھلا کہا کہ جوان لڑکی کو اکیلا چھوڑ کر خود سارا دن غائب رہتی ہو۔ اس طرح محلے کا ماحول خراب ہوتا ہے۔ تمہیں اپنی عزت کا خیال نہیں، لیکن ہمیں تو ہے۔ طارق میری غیر موجودگی میں ساحرہ سے ملنے کے لیے گھر آنے لگا تھا۔ ایک دن محلے کے لوگوں نے اسے پکڑ لیا اور خوب مارا۔ اس کے بعد وہ مجھے گھر سے نکالنے کے درپے ہو گئے۔ میں ان کے سامنے پھوٹ پھوٹ کر رو پڑی اور کہا کہ تم لوگوں کو صرف اپنی عزت کی فکر ہے، لیکن میری مصیبتوں کا علم نہیں۔ میں تو خود اپنی بیٹی کی فکر میں دن رات جیتی ہوں اور نہ مرتی ہوں۔کیا کروں؟ چھوٹے بہن بھائی کس کے حوالے کروں؟ اگر کام پر نہ جاؤں تو ہم کھائیں کہاں سے؟ کتنے دن فاقے کیے جا سکتے ہیں؟ کیا اپنے بچوں کے ہاتھ میں کشکول دے کر سڑک پر بیٹھ جاؤں؟ میری حالت دیکھ کر وہ خاموش ہو گئے۔ میری مجبوریاں واضح تھیں۔ میں بری عورت تو نہ تھی اور نہ ہی کوئی بہانہ کر رہی تھی۔ میں نے ان سے کہا کہ میری بیٹی کو اپنی بیٹی سمجھیں۔ آپ ہی اس کی نگرانی کریں اور اگر کسی شریف آدمی سے اس کا نکاح کروا دیں تو مجھے کوئی اعتراض نہ ہوگا۔کسی نے جواب نہ دیا۔ وہ خاموشی سے چلے گئے۔ طارق کے والدین نے کہا کہ اگر وہ دوبارہ ایسی حرکت کرتا پایا گیا تو اس کا انجام برا ہوگا۔ وہ وقتی طور پر نادم ہو گئے، مگر اب کسی اور کو تو کیا، مجھے بھی اس پر اعتبار نہ رہا۔ کچھ دن بعد ساحرہ نے پھر کسی نہ کسی بہانے گھر سے نکلنا شروع کر دیا۔ دکاندار شکایت کرتے کہ تمہاری بیٹی آج باہر نکلی تھی۔ میں اسے سمجھاتی کہ خود نہ جایا کرو، چھوٹے بھائیوں کو سودا لینے بھیجا کرو۔ وہ ہاں میں گردن ہلا دیتی لیکن کرتی وہی جو اس کے دل میں آتا۔ جہاں میں کام کرتی تھی، وہاں ایک خانساماں تھا۔ وہ بہت شریف آدمی تھا۔ میں نے ایک روز اپنی مصیبتوں کا ذکر اس سے کیا۔ اس نے کہا کہ میرا ایک بیٹا ہے، جو تھوڑا بہت کما لیتا ہے۔ غربت کی وجہ سے اس کا رشتہ نہیں ہو پا رہا۔ تم اس سے ملو۔ اگر تمہیں مناسب لگے تو اپنی بیٹی کا رشتہ دے دو۔میں نے خانساماں کے بیٹے جنید سے ملاقات کی۔ وہ سیدھا سادہ، شریف نوجوان تھا۔ میں نے ہامی بھر لی۔ جب جنید کی ماں ساحرہ کو دیکھنے آئی، تو اس نے بھی اسے پسند کر لیا۔ میں نے ساحرہ سے کہا کہ میں تمہاری شادی کر رہی ہوں اور تمہارا شوہر ہمارے گھر میں ہی رہے گا، جب تک تمہارا بھائی بڑا نہیں ہو جاتا۔ وہ خاموش رہی اور کسی قسم کا ردعمل ظاہر نہ کیا۔ میں نے شادی کی تاریخ طے کر دی اور خانساماں کے بیٹے کو گھر داماد بنانے پر رضامندی ظاہر کی۔ شادی سے دو دن قبل، جب وہ لوگ رسم کے لیے آنے والے تھے، میں نے بنگلے والی بیگمات سے آدھے دن کی چھٹی لی اور گھر پہنچی تو ساحرہ غائب تھی۔پریشان ہو کر میں نے اسے ہر جگہ ڈھونڈا، مگر وہ نہ ملی۔ تب ایک سبزی فروش نے بتایا کہ وہ کچھ دنوں سے سامنے والے سبزی فروش کے پاس سبزی لینے آتی تھی، مگر آج وہ بھی غائب ہے۔نجانے کب اور کیسے اس نے سبزی فروش سے تعلق جوڑا، مجھے خبر تک نہ ہوئی۔ غربت کے دیو نے میری بیٹی کو مجھ سے چھین لیا۔ لوگوں نے خوب باتیں بنائیں کہ بیٹی کو خود آزاد چھوڑا اور اب گلی گلی ڈھونڈ رہی ہو۔ میری ہمت جواب دے گئی۔ میں نے وہ کوارٹر حبیب کے دوست کو واپس کر دیا اور ایک کچی آبادی میں، جہاں نئی عمارتیں تعمیر ہو رہی تھیں، جھگی ڈال لی۔ پہلے وہاں خود مزدوری کرتی رہی، پھر بیٹوں نے ساتھ دینا شروع کر دیا۔غرض، عذابوں کے ساتھ وقت گزرتا گیا۔ میرے بیٹے بڑے ہو گئے اور آج کما کر گھر کا سہارا بنے ہیں۔ ہمیں سر چھپانے کا ایک چھوٹا سا ٹھکانہ بھی میسر ہے، لیکن ساحرہ کی وجہ سے لگا داغ کبھی مٹ نہیں سکتا۔ یہ زخم ہمیشہ ہرا رہے گا۔میرے شوہر نے سچ بولا اور اس کی قیمت چکائی۔ یہ بھی سچ ہے کہ سچائی قربانی مانگتی ہے۔
Mohabbaton Ke Khatt,میری ایک ہی بڑی بہن تھیں۔ ان کا نام نسیم تھا، لیکن ہم انہیں نیما باجی کہا کرتے تھے۔ نیما باجی تعلیم یافتہ نہیں تھیں، جبکہ میں اسکول جاتی تھی۔ میں نے آٹھویں جماعت تک تعلیم حاصل کی، مگر اس کے بعد والدین نے مجھے بھی گھر بٹھا لیا۔نیما باجی ہمارے ایک قریبی کزن، انجم بھائی، سے محبت کرتی تھیں، اور انجم بھائی بھی ان سے شادی کے خواہش مند تھے۔ ان دنوں وہ ہمارے بھائی سے ملاقات کے بہانے ہمارے گھر آتے تھے۔ ہم سلام دعا کر کے ان کے سامنے سے ہٹ جاتے تھے، لیکن موقع ملتے ہی وہ نیما باجی کو محبت بھرے خط تھما دیتے تھے۔ نیما باجی ان پڑھ ہونے کی وجہ سے وہ خطوط مجھ سے پڑھواتی تھیں اور پھر جواب بھی مجھ سے ہی لکھواتی تھیں۔ جب انجم بھائی آتے، تو خط کے جواب کبھی کسی کتاب میں چھپا کر اور کبھی چائے کی ٹرے کے نیچے رکھ کر ان تک پہنچا دیے جاتے تھے۔ کافی جتن کے بعد انجم بھائی کو نیما باجی کا رشتہ ملا، اور ان دونوں کی محبت کی کشتی کنارے لگی۔ان کی شادی کے بعد مجھے یوں لگا جیسے ایک دلچسپ کھیل جو گھر میں چھپ چھپ کر کھیلا جا رہا تھا، ختم ہوگیا اور میں بےکار ہو کر رہ گئی۔ نیما باجی نے مجھے اپنی محبت کی کہانی میں الجھا رکھا تھا۔ ان کے جانے کے بعد شدید تنہائی کا احساس ہونے لگا۔ دل چاہتا تھا کہ میں بھی کسی کو خط لکھوں اور محبت بھرے جواب چھپ چھپ کر پڑھوں۔ انہی دنوں ناصر کے گھر والے ہمارے پڑوس میں آکر آباد ہوئے۔ ناصر مجھے پہلی نظر میں ہی اچھا لگا، لیکن ہمارے گھر کا ماحول بہت سخت تھا۔ مشرقی روایات کی پابندی شدت سے کی جاتی تھی۔ میں ناصر سے بات کرنے کی ہمت نہ کر سکتی تھی، بس کھڑکی کے پردے کو ہٹا کر اسے دیکھ لیا کرتی تھی۔ ہماری اور ان کے گھر کی کھڑکیوں کے درمیان ایک پتلی سی گلی تھی، جو بعد میں ہماری محبتوں کی امین بن گئی۔ناصر گلی میں آتا تو میں خط پھینک دیتی۔ ایک دن ناصر کی ماں نے مجھے کھڑکی سے جھانکتے ہوئے دیکھ لیا اور میری ماں سے شکایت کی۔ ماں نے مجھے سخت ڈانٹا اور کہا کہ اگر دوبارہ ایسا ہوا تو والد کو بتا دیں گی۔ میں رو دھو کر چپ ہو گئی۔ دو سال بعد ناصر نے تعلیم مکمل کر لی اور افسر بن گیا۔ اب میری ماں کا بھی دل چاہنے لگا کہ کسی طرح اس افسر کا رشتہ میرے لیے آئے، لیکن ناصر کی منگنی پہلے ہی ہو چکی تھی۔ جب اس کی شادی کا کارڈ آیا تو میری ماں نے اس شادی میں شرکت نہیں کی۔ ناصر کی دلہن گھر آگئی، اور اس روز میں دل ہی دل میں بہت روئی، کیونکہ ناصر میرے خوابوں کا شہزادہ تھا۔ ان ہی دنوں نیما باجی کا انتقال ہوگیا۔ وہ دوسرے بچے کی پیدائش کے وقت اللہ کو پیاری ہو گئیں۔ انجم بھائی بے حد پریشان ہو گئے۔ گڈو، جو دو سال کا تھا، اور نومولود بچے کو انہوں نے ہمارے سپرد کر دیا۔ گڈو کو میں نے اپنی بانہوں میں لے لیا اور ننھے کو امی نے سنبھال لیا۔دو سال بعد انجم بھائی نے امی سے دل کی بات کہی میں آپ کے گھر سے دوبارہ وہی رشتہ جوڑنا چاہتا ہوں جو نیما کی وجہ سے تھا۔ بچوں کو صرف ان کی خالہ ہی ماں کا پیار دے سکتی ہے۔ براہ کرم ثمینہ کا رشتہ مجھے دے دیں۔ان کی درخواست پر امی اور ابو نے ہمدردی سے غور کیا۔ وہ بھی اپنے ننھے نواسوں کا مستقبل محفوظ دیکھنا چاہتے تھے اور انہیں سوتیلی ماں کے سلوک سے بچانا چاہتے تھے۔ بے شک، مجھے اپنے بھانجے بہت عزیز تھے، لیکن میں انجم بھائی کو ہمیشہ بھائی ہی کی جگہ سمجھتی تھی۔ باجی کی وجہ سے ان کے لیے جو احترام میرے دل میں تھا، وہ اب تک برقرار تھا۔ میں کسی صورت انجم بھائی سے شادی کے لیے خود کو آمادہ نہیں کر پا رہی تھی۔میں نے اس رشتے کی سخت مخالفت کی، لیکن امی جان نے میری ایک نہ سنی۔ انہوں نے ابو کو بھی قائل کر لیا اور میرے رشتے کے لیے اصرار کرنے لگیں۔ اس کی ایک وجہ یہ بھی تھی کہ کافی عرصے سے میرے لیے کوئی مناسب رشتہ نہیں آ رہا تھا۔ادھر اللہ کو نہ جانے کیا منظور تھا کہ ناصر کی بیوی روٹھ کر میکے چلی گئی۔ بات اتنی بڑھی کہ نوبت طلاق تک پہنچ گئی۔ سنا ہے کہ ناصر طلاق نہیں دینا چاہتا تھا، لیکن لڑکی والوں کے دباؤ اور قانونی کیس کے بعد طلاق ہو گئی۔ اس واقعے نے ناصر کو دل سے بہت دکھی کر دیا۔ وہ اپنی ماں سے کہنے لگا کہ یہ سب کچھ ان کی ضد کی وجہ سے ہوا ہے۔ ناصر نے اپنی ماں کو مجبور کیا کہ وہ میرے والدین سے میرا رشتہ مانگیں۔ اس نے کہا کہ پہلے آپ کی بات مانی، اب میری پسند کی لڑکی سے شادی کر کے دیکھ لیجیے۔ناصر کی ماں، بیٹے کے اصرار پر ہمارے گھر رشتہ مانگنے آئیں۔ ادھر میں مسلسل رو رو کر ہلکان ہو رہی تھی کہ میں کسی بھی صورت بہنوئی سے شادی نہیں کروں گی۔ والدین میری حالت دیکھ کر تذبذب میں تھے، جبکہ انجم بھائی مسلسل دباؤ ڈال رہے تھے کہ ان کے بچوں کی خاطر میں ان سے شادی کر لوں۔آخر کار میری ماں بول پڑیں کہ ہم ضرور یہ رشتہ تمہیں دیتے، لیکن ثمینہ خود اس پر راضی نہیں ہے۔ وہ ناصر کو پسند کرتی ہے، اور اب ناصر کی والدہ بھی اس رشتے کے لیے اصرار کر رہی ہیں۔ ہم سے ایک بیٹی کو موت نے چھین لیا، دوسری کی خوشیوں کا خون کرنے کا حوصلہ اب ہم میں نہیں۔ اس کے ساتھ ہی انہوں نے میرا رشتہ ناصر سے طے کر دیا۔ یہ سن کر انجم بھائی اپنی شکست پر بوکھلا گئے۔ پہلے تو وہ خاموش رہے، لیکن بعد میں جب انہیں یہ معلوم ہوا کہ میں اور ناصر ایک دوسرے کو خط لکھتے تھے، تو انہوں نے ناصر کے ایک دوست سے ذکر کیا کہ شادی سے پہلے میں انہیں خط لکھا کرتی تھی۔ انہوں نے دعویٰ کیا کہ وہ خطوط اب بھی ان کے پاس موجود ہیں اور انہیں لگا کہ یہ بات ناصر کو معلوم ہونے پر وہ شادی سے انکار کر دے گا۔لیکن انجم بھائی کی یہ چال ناکام رہی۔ ناصر نے شادی سے انکار نہیں کیا۔ شادی کے بعد، ناصر نے مجھ سے پوچھا، کیا تم نے انجم کو خط لکھے تھے؟ میں نے سچائی سے جواب دیا، ہاں، لیکن وہ نیما باجی کی طرف سے تھے، کیونکہ وہ لکھنا پڑھنا نہیں جانتی تھیں۔ ناصر نے میری بات پر یقین کر لیا اور مجھے کچھ نہ کہا۔ البتہ اس نے بتایا کہ انجم نے یہ کوشش بھی کی تھی کہ وہ خطوط مجھے دکھائے جائیں، لیکن میں نے ان تحریروں کو دیکھنے سے انکار کر دیا تھا۔یہ سن کر مجھے انجم بھائی کی ذہنیت پر بہت افسوس ہوا۔ ان کی جو عزت میرے دل میں اپنی مرحومہ بہن اور بھانجوں کی وجہ سے تھی، وہ ختم ہو گئی۔ افسوس کہ انجم بھائی نے دوسری شادی کی خواہش میں مقدس رشتوں کا بھی احترام نہ کیا۔ اسی وجہ سے آج تک نہ میں انجم بھائی کے سامنے جاتی ہوں، نہ ان سے ملتی ہوں۔ میرے والدین نے بھی اس کے بعد انجم کو پہلی جیسی تکریم نہ دی۔ البتہ بھانجوں کی وجہ سے ان سے ناتا ابھی تک برقرار ہے۔
Mohabbat Ki Qabr,ہمارا گھر کوٹ مٹھن کے قریب ایک چک میں واقع تھا۔ ان دنوں وہاں لڑکیوں کے لیے اسکول موجود نہیں تھا، جبکہ مجھے پڑھنے کا بے حد شوق تھا۔ میرے بھائی قیصر کی آواز بہت اچھی تھی۔ وہ خواجہ فرید صاحب کی کافیاں پڑھتے، اور مجھے بھی خواہش ہوتی کہ میں پڑھنا سیکھوں تاکہ خواجہ صاحب کا دیوان پڑھ سکوں۔ میرے شوق کو دیکھتے ہوئے بھائی نے مجھے قاعدہ لا کر دیا۔ جب بھی انہیں وقت ملتا، مجھے سبق یاد کراتے اور میں دھیان سے پڑھتی۔ شوق ہو تو کچھ مشکل نہیں ہوتا۔ جلد ہی میں نے پڑھنا سیکھ لیا۔ ان دنوں دیہات میں تعلیم عام نہ تھی۔ قیصر بھائی نے اسی وجہ سے راجن پور کے بوائز اسکول سے میٹرک کیا تھا۔ یہی وجہ تھی کہ ہمارے گاؤں میں ان کی بہت عزت تھی۔ قریبی بستیوں سے بھی لوگ چھٹیاں لکھوانے یا پڑھوانے ان کے پاس آتے تھے۔ یہ سردیوں کے دن تھے۔ میں دھوپ میں بیٹھی سبق یاد کر رہی تھی کہ بھائی کے ساتھ ایک مہمان آ گیا۔ قیصر بھائی نے بتایا کہ یہ ہمارے چک کا نیا اسکول ماسٹر ہے۔ جب تک اس کی رہائش کا بندوبست نہیں ہو جاتا، یہ ہمارے ساتھ رہے گا۔ مطلب یہ تھا کہ یہ ہماری بیٹھک میں قیام کرے گا اور کھانا بھی ہمارے گھر سے کھائے گا۔ چک والوں کے دلوں میں ایسے تعلیم یافتہ لوگوں کے لیے بہت عزت و احترام ہوتا تھا، اور وہ ان کی مہمان نوازی کو اپنے لیے اعزاز سمجھتے تھے۔ اس ماسٹر کا نام عبدالرشید تھا۔ رشید صاحب کی بھائی قیصر سے دوستی ہو گئی۔ ہماری بیٹھک خالی پڑی رہتی تھی، جہاں غسل خانہ اور صحن بھی الگ تھلگ تھے۔ یوں یہ جگہ ماسٹر رشید کے قیام کے لیے مناسب تھی۔ رشید صاحب ہمارے گھر کے فرد بن گئے۔ بھائی کے وہ دوست تھے مگر میرے لیے ایک آئیڈیل شخصیت۔ اسکول ماسٹر کا مقام میرے ذہن میں معزز اور اہم تھا۔ میری سہیلی کی شادی بھی ایک اسکول ماسٹر سے ہوئی تھی، اور اس کا تبادلہ بڑے شہر میں ہو گیا تھا۔ تبھی سے میرے دل میں یہ خواہش پیدا ہوئی کہ میں بھی کسی اسکول ماسٹر کی جیون ساتھی بنوں۔ رشید خوبرو، خوش لباس اور خوش گفتار تھے۔ جب وہ سفید کلف والا کرتا اور شلوار پہن کر اسکول جاتے، تو مجھے وہ کسی خواب کی تعبیر معلوم ہوتے۔ دل ان کے ساتھ ہی چلا جاتا، اور جب تک وہ واپس نہ آتے، میں بے دل اور بے کار گھر میں پھرتی رہتی۔ میں نے تیزی سے چوتھی جماعت کی اردو کی کتاب ختم کر لی اور پانچویں کا کورس شروع کر دیا۔ بورڈ کے امتحان کی تیاری کے لیے قیصر بھائی نے ابو سے اجازت لی کہ شام کے وقت رشید مجھے پڑھا دیا کریں گے۔ والد صاحب نے نہ چاہتے ہوئے بھی اجازت دے دی، کیونکہ انہیں رشید پر بھروسا تھا۔ رفتہ رفتہ ہماری خاموش محبت گہری ہونے لگی۔ یہ محبت پاکیزہ تھی، جس میں بری نیت کو دخل نہ تھا۔ رشید مجھے نیک نیتی سے اپنانا چاہتے تھے اور میں بھی والدین کی رضا کے ساتھ ان کی بننا چاہتی تھی۔ مگر ہماری راہ میں سب سے بڑی رکاوٹ بھائی قیصر تھے۔ وہ بے حد جذباتی تھے اور میری محبت کے معاملے میں ان کے جذبات نازک تھے۔ ان کی غیرت کا خوف مجھ پر ہمیشہ طاری رہتا۔ پانچویں جماعت کا امتحان پاس کرنے کے بعد میں نے چھٹی جماعت کی کتابیں منگوائیں۔ اسی دوران ایک دن انکشاف ہوا کہ بھائی میرے ماموں کے بیٹے کے ساتھ میری بات پکی کر آئے ہیں۔ یہ وہی ماموں تھے جن کی بیٹی قیصر بھائی کی منگیتر تھی۔ رشید کو یہ بات بتائی تو وہ پریشان ہو گئے۔ بھائی سے کچھ کہنے کی ان میں ہمت نہ تھی۔ انہی دنوں والد صاحب کو سانپ نے کاٹ لیا۔ قیصر بھائی اور رشید انہیں فوری طور پر اسپتال لے گئے، مگر وہ جانبر نہ ہو سکے۔ والد کی وفات کے تین ماہ بعد میری شادی کی تاریخ طے ہو گئی۔ میرے ہونے والے شوہر عمر میں مجھ سے تیس سال بڑے اور پہلے سے شادی شدہ تھے۔ وہ اولاد نہ ہونے کی وجہ سے دوسری شادی کر رہے تھے۔ یہ رشتہ وٹہ سٹہ کے تحت طے ہوا تھا۔ ابا ہوتے تو شاید میری قسمت یوں نہ پھوٹتی۔ اماں بھی اس رشتے کے حق میں نہ تھیں، مگر بھائی قیصر کی محبت کے آگے بے بس تھیں۔ جوں جوں شادی کے دن قریب آتے جا رہے تھے، میرا دم گھٹتا جا رہا تھا۔ سمجھ نہیں آ رہا تھا کہ کس طرح بیٹھک میں رشید کو پیغام بھجواؤں، کیونکہ اب میں نے اس سے پڑھنا بند کر دیا تھا۔ ایک دن بیٹھے بیٹھے ذہن میں ترکیب آئی، کیوں نہ بھاگے کو اپنا پیام رساں بنا لوں۔ بھاگا ہمارا پالتو کتا تھا اور رشید سے بھی مانوس تھا، کیونکہ رشید کی عادت تھی کہ کھانے کے وقت بھاگے کو بھی کچھ نوالے ڈال دیتا۔ آج دوپہر میں نے رشید کے کھانے کے ساتھ بھاگے کے گلے میں ایک پرچہ دھاگے سے باندھ دیا۔ ملازمہ نے رشید کو کھانا پہنچایا، اور بھاگے کی خوشبو نے اسے بھی وہاں پہنچا دیا۔ میں صحن میں ٹہلتے ہوئے کتے کی واپسی کا انتظار کرنے لگی۔ دل بری طرح دھڑک رہا تھا کہ اگر رشید کا دھیان کتے کے گلے میں بندھے دھاگے کی طرف نہ گیا تو یہ محبت کا قاتل خط کسی اور کے ہاتھ لگ جائے گا۔ تھوڑی دیر بعد بھاگا لوٹ آیا۔ اس کے گلے میں بندھا پرچہ سلامت تھا۔ میں نے جلدی سے دھاگے سے پرچہ نکالا اور پڑھا۔ رشید نے جواب دیا تھا میں ضرور آؤں گا، انتظار کرنا۔ رات کا ایک بج گیا تو میں دبے قدموں صحن میں نکلی۔ میں نے گھڑے سے پانی پیا اور جانوروں کے باڑے کی طرف چل پڑی۔ بھاگے نے مجھے سونگھ کر پہچان لیا اور خاموشی سے بیٹھ گیا۔ تھوڑی دیر بعد قدموں کی آہٹ سنائی دی۔ بھاگے کے کان کھڑے ہو گئے، لیکن میں نے اشارہ کر کے اسے پرسکون کر دیا۔ رشید آگیا تھا۔ رشید نے فوراً کہا، کہو، کیا کہنا ہے؟ میں نے بنا وقت ضائع کیے کہا، رشید، کیا تم میرے اور اپنے لیے کچھ کر سکتے ہو یا میں اس پینتالیس سالہ شخص کی دلہن بن کر اس کے گاؤں چلی جاؤں؟ رشید نے جواب دیا، تمہارے بھائی کا لحاظ ہے، ورنہ میں تمہیں ضرور حاصل کر لیتا۔ میں نے تلخی سے کہا، تو پھر لحاظ کرتے رہو، میں تو برباد ہو جاؤں گی۔ میری بات پر رشید پریشان ہو گیا۔ کہنے لگا، اب واپس جاؤ، کل رات کو ملیں گے اور بات کریں گے۔ میں نے وعدہ لیا کہ کل وہ اپنا ارادہ پکا کر کے آئے گا۔ اگلی رات چاند کھجور کے درخت کے اوپر پہنچا تو میں دیوانگی کی حالت میں کھیتوں کی طرف نکل پڑی۔ رشید اسکول کی عقبی دیوار کے پاس میرا منتظر تھا۔ وہاں اینٹوں کا ڈھیر پڑا تھا۔ رشید نے کہا، یہ جگہ ٹھیک نہیں، آگے چلتے ہیں۔ ہم ندی کی طرف چل پڑے، بنا کسی منزل کے۔ ہم ایک پہر چلتے رہے، یہاں تک کہ ایک پرانے قبرستان پہنچ گئے۔ سامنے ایک اور بستی تھی، لیکن وہاں جانے کا خطرہ تھا کیونکہ اجنبی کتوں کے بھونکنے سے بستی جاگ سکتی تھی۔ رشید نے کہا، یہاں ایک ٹوٹی ہوئی کوٹھری ہے، وہیں رک جاتے ہیں۔ جب ہم وہاں پہنچے تو وہ کوٹھری ایک قبر نکلی۔ رشید نے کہا، یہاں تھوڑی دیر آرام کر لیتے ہیں۔ میں نے لرزتے ہوئے کہا، یہ قبر ہے، آرام کی جگہ نہیں۔ ہم باہر ہی رہے۔ پو پھٹنے لگی تو رشید نے کہا، مجھے اسکول وقت پر پہنچنا ہے، ورنہ سب کو پتا چل جائے گا کہ ہم ساتھ غائب تھے۔ میں نے بے بسی سے کہا، اور میں؟ میں کیسے واپس جاؤں؟ تم اس گڑھے میں بیٹھ جاؤ۔ میں اسکول کی چھٹی کے بعد یہاں آ کر تم سے ملوں گا۔ مجھے اپنے کانوں پر یقین نہ آ رہا تھا کہ رشید کیا کہہ رہا ہے، مگر وہ مصر تھا کہ وہ صحیح کہہ رہا ہے اور اس کے سوا کوئی دوسرا راستہ نہیں ہے۔ میرے خوف کو دور کرنے کے لیے وہ خود اس پرانی قبر میں اترا۔ وہاں ایک گودڑی اور تکیہ پڑا تھا۔ پانی کا گلاس اور مٹکا بھی رکھا تھا، گویا یہ کسی مست موالی یا درویش کا ٹھکانہ تھا، جو کبھی یہاں آ کر آرام کرتا ہو گا۔ اس رات یہ ٹھکانہ خالی پڑا تھا۔ چھوٹے سے مٹکے میں پانی بس تھوڑا سا ہی تھا۔ صبح کی روشنی پھیلنے لگی تھی، اور رشید مجھے تسلیاں دے رہا تھا۔ وہ کہہ رہا تھا، ذرا دلیری کا ثبوت دو، میں نے اس گڑھے میں اتر کر دیکھا ہے، اندر سے صاف ہے اور بیٹھنے کی جگہ ٹھیک ہے۔ تم شام تک اس میں رہ جاؤ، میں شام سے پہلے آ کر تم کو نکال لوں گا، اور تب تک تمہیں کہیں چھپانے کا بندوبست بھی کر لوں گا۔ میرے لئے اس کے سوا کیا چارہ تھا؟ زندہ، قبر میں اتر جانا۔ اس نے مجھے ٹارچ اور ماچس دے دی اور چلا گیا۔ چاندنی رخصت ہو چکی تھی، صبح صادق کا وقت تھا۔ اندر ایک دیار کی خوشبو تھی جس میں تیل بھی موجود تھا۔ اوپر سے قبر شکستہ تھی مگر اندر سے ٹھیک تھی۔ ممکن ہے یہ بستی کے بد معاشوں کا بسیرا ہو۔ میں نے سوچا، کیونکہ فرش صاف ستھرا تھا اور چٹائی کا ایک ٹکڑا بھی بچھا ہوا تھا۔ رشید نے مجھے تسلیاں اور ڈھارس دے کر چلا گیا۔ وہ پندرہ منٹ میرے ساتھ بیٹھا ہو گا تاکہ میرے دل سے خوف نکل جائے۔ قبر میں ابھی تک اندھیرا تھا اور میں بے حد خوف زدہ تھی۔ اگر کسی اور وقت میں ہوتا تو میں مر جانا پسند کرتی، لیکن یہاں ایک لمحہ بھی رہنا پسند نہیں کر رہی تھی۔ محبت کا یہ بھوت، جو انسان کو جیتے جی قبر میں اتار دیتا ہے، بہت عجیب تھا۔ رشید تو چلا گیا، اور میں حیران ہوں کہ میں کیسے اس وقت صبح صادق کے ملگجے اندھیرے میں اس گڑھے میں بیٹھی رہ گئی۔ اس ہولناک سناٹے میں، اتنے وحشت ناک ماحول میں، اتنے بھیانک قبر کے اندھیرے میں، روحوں کے اس شہرِ خموشاں میں، تنہا۔ میں اپنے خدا کو یاد کر کے، عاجزی سے دعا کرتی رہی۔ ڈر کی لہریں دل میں اُٹھ رہی تھیں، اور میں رشید کے تصور کی روشنی کو اپنے ارد گرد محسوس کر کے خوف کے بھوتوں کو خود سے دور رکھنے کی کوشش کر رہی تھی۔ کیا قیامت کا دن تھا جو اللہ اللہ کر کے تمام ہوا۔ صبح سے شام تک اللہ تعالی نے سارے عالم پر سورج کا نور پھیلا دیا تھا، کچھ روشنی کی کرنیں مجھ تک بھی آئیں۔ تمام دن تنگ سی کوٹھری میں قید رہی، جس کا تین چوتھائی حصہ ایک بڑے پتھر سے رشید نے ڈھانپ کر رکھا تھا۔ تبھی سانس لینا دشوار ہو رہا تھا۔ شام ہوئی تو پھر سے آنے والے اندھیرے کا تصور دل میں گزرنے لگا۔ جی چاہتا تھا کہ یہاں سے نکل کر بھاگوں، چاہے کسی بستی والے کے ہاتھ آ جاؤں۔ کوئی اچھا انسان مل جائے گا، جو مجھے اپنے گھر لے جائے گا اور پناہ دے دے گا، مگر رشید کے وعدے سے مجبور تھی، جس نے کہا تھا کہ وہ شام کو ضرور آ کر مجھے لے جائے گا۔ میری حالت اس پرندے کی مانند تھی جس کے قفس کا دروازہ کھلا ہو مگر وہ اڑنے سے معذور ہو۔ رات آئی اور گزر گئی، اور کیا بیان کروں کہ یہ بھیانک رات مجھ پر کیسے گزری۔ تمام شب خوف سے کشت و خون میں گزری، ایک لمحے کے لیے بھی آنکھ نہ لگی، صبح ہو گئی مگر رشید نہ آیا۔ دل بہت گھبرایا، سوچا شاید وہ کہیں لے جا کر چھپانے کا ٹھکانہ ڈھونڈنے میں مصروف ہو گا۔ پھر اپنے بھائی اور گھر والوں کے سامنے بھی تو اس کو یہ ثابت کرنا تھا کہ میرے گم ہو جانے میں اس کا کوئی ہاتھ نہیں تھا۔ رشید کی غیر موجودگی اس بات کی گواہی دے سکتی تھی کہ کسی نے پیچھا کیا ہو تو راز کھل جائے گا۔ اب تک بھوک نے مجھ پر اثر نہیں ڈالا تھا، خوف کی شدت سے بھوک بھی مر چکی تھی۔ دوپہر سے سہ پہر ہو گئی، دم گھٹتا جا رہا تھا اور دل بہت گھبرایا۔ آنکھوں سے آنسو بہنے لگے۔ خدایا، یہ کیا تھا؟ میں نے بیٹھے بیٹھے عشق کا سودا سمایا اور مردوں کی بستی میں بسیرا کر لیا۔ سہ پہر کو ایک سایہ قبر کے دھانے پر نظر آیا تو دل دھک دھک کرنے لگا۔ ہلکی سی قدموں کی آہٹ ہوئی، دل تھام لیا۔ رشید ہولے سے بولا، میں آگیا ہوں۔ وہ قبر میں اترا اور مجھے ہوش آیا۔ انتظار کا وقت ختم ہوا۔ رشید میرے لیے کھانا اور پانی لایا تھا۔ ہم نے ساتھ کھانا کھایا، پھر میں چلنے کو تیار ہو گئی۔ اس نے ہاتھ جوڑ کر کہا، خدارا، آج کا دن اور ٹھہر جاؤ۔ وہاں گھر اور چک میں تمہارے غائب ہونے سے کہرام برپا ہے۔ تیرے بھائی بہت غضب ناک ہیں۔ ابھی تک مجھ پر شک نہیں کیا کیونکہ میں وہاں موجود ہوں۔ اس کے دل میں میرا اعتبار بیٹھ جانے دو۔ اگلے ایک دو دن میں ہم نکل چلیں گے، ابھی تک تمہارے ٹھہرنے کا انتظام بھی نہیں کر پایا ہوں۔ مرتی کیا نہ کرتی، میں سر پکڑ کر بیٹھ گئی۔ سنتے تھے کہ قبروں میں سانپ بچھو ہوتے ہیں لیکن یہاں سانپ بچھو نہیں تھے۔ ہاں، مگر اس لمحے مجھ پر سانپ بچھو بن کر حملہ کر رہے تھے۔ اب اور کیا کہوں، قصہ مختصر اسی طرح دلاسوں پر پندرہ دن اس قبر میں زندہ دفن رہی۔ کسی رات موقع نکال کر وہ میرے پاس ٹھہر جاتا اور مجھ کو باہر ٹہلانے لے جاتا۔ تین وقت کا کھانا ایک وقت میں دے جاتا اور ساتھ تسلیاں بھی کہ بس آج کل میں مسئلہ حل ہو جائے گا۔ میں تمہاری بستی سے تبادلہ کرانے میں لگا ہوں۔ یہ تو شکر کہ اب تک کوئی اس ٹوٹی قبر کا وارث اور سابقہ مکین نہ آیا تھا۔ چھوٹی بستیوں میں قبرستان کے لیے زمین بھی تنگ نہیں ہوتی۔ لہٰذا لوگ نئی جگہ قبریں کھود لیتے ہیں اور اپنے مرنے والے پیاروں کو ٹوٹی ہوئی قبروں میں دفنانے کے بارے میں نہیں سوچتے، لہٰذا اس طرف جہاں میں تھی کسی کا دھیان نہیں گیا تھا۔ رشید بزدل تو مجھ کو اس قبر سے نہ نکال سکا مگر ایک اور شخص وسیلہ بن گیا اس زندہ عذاب سے چھٹکارے کا۔ ایک روز صبح کاذب کے وقت کسی ضرورت سے میں قبر سے نکلی تو گشت پر نکلے ایک سپاہی کی مجھ پر نظر پڑ گئی۔ وہ سرکاری کام سے جا رہا تھا۔ ادھر سے گزرا تو اس نے مجھ کو گڑھے سے نکلتے دیکھ لیا اور اپنی سائیکل کا رخ رستے سے میری جانب موڑ لیا اور آگھیرا۔ میری تو حالت بری تھی، کب سے نہائی نہ تھی، ہاتھ پاؤں بھی مٹی مٹی ہو رہے تھے۔ گرچہ رشید نے بالٹی، لوٹے اور پانی کا انتظام کر دیا تھا پھر بھی قبر تو قبر ہی ہوتی ہے۔ وہ بولا، تو عورت ہے کہ ڈائن جو قبروں میں گھستی پھرتی ہے؟ تب ہی میں پھوٹ پھوٹ کر رونے لگی۔ سارا قصہ ہچکیوں میں کہہ سنایا۔ وہ بھلا مانس تھا، اس کو مجھ پر ترس آگیا۔ بولا، لعنت بھیج اس مردود پر۔ وہ مرد نہیں، کوئی مردہ ہے۔ عورت کے ساتھ شادی اس طرح نہیں کرتے۔ تو اب نکل ادھر سے اور چل میرے ساتھ۔ میں نے کہا، ہاں میں چلتی ہوں اور بھروسہ کرتی ہوں، لیکن مجھ کو تھانے مت لے جانا۔ بے شک یہاں ہی گولی مار کر اسی گڑھے میں پھینک دو۔ رسوائی کے ساتھ اپنوں کا سامنا کرنے کا حوصلہ نہیں ہے مجھ میں۔ میں نے کچھ ایسی بے بسی سے منت کی کہ اس نے مجھ پر ترس کھایا اور مجھے تھانے لے جانے کی بجائے گھر لے گیا۔ وہ اکیلا رہتا تھا۔ اس کی بیوی مر چکی تھی اور دو چھوٹے بچے جن کو پالنے والا کوئی نہ تھا۔ وہ یتیم خانے جیسے ایک ادارے میں تھے۔ بچوں کا وہ ادارے والوں کو خرچہ دیتا تھا مگر چاہتا تھا کہ ان بچوں کو کوئی ماں مل جائے جو ان کو پال لے۔ اس نے مجھ سے وعدہ لیا کہ تم میرے بچوں کو ماں کا پیار دینا۔ میں تم سے نکاح پر تیار ہوں۔ سو اس طرح دو بن ماں کے بچوں کو ماں مل گئی اور مجھ کو ایک شریف انسان کا ساتھ ملا۔ ایک گھر کی چھت اور عزت کی زندگی مل گئی۔ اس نے مجھ کو پناہ دی۔ مجھ سے نکاح کیا اور میں نے اس کے بچوں کو ممتا کا پیار دیا۔ اس کے بعد میں کبھی رشید کا خیال ذہن میں نہ لائی، جس نے مجھ کو زندہ قبر میں اتار دیا تھا۔ صد شکر کہ احسان مجھ کو ملا۔ وہ ایک پولیس والا ضرور ہے، مگر بُرا پولیس والا ہر گز نہیں ہے۔
Zid Ki Qeemat,وه گهڑی بڑی دلدوز تھی جب شازیہ آپی رخصت ہورہی تھیں۔ وہ بے تحاشہ رو رہی تھیں۔ سب کہہ رہے تھے کہ ارے بھئی بنو  اپنے میک آپ کا خیال کر لو ، لیکن یہ وقت جدائی کٹھن تھا۔ ایسے میں میک آپ کا خیال کسے رہتا ہے وه رخصت ہو کر چلی گئیں اور بابل کا آنگن ویران کر گئیں ۔ اگلے دن ولیمہ تها  گھر میں اداسی سی چھا گئی تھی۔ ولیمے والے دن میں نے ہلکا سبز کامدانی جوڑا پہنا تھا۔ نادرہ باجی کا دیور ماجد سب کی تصویریں کھینچ رہا تھا۔ اس نے سب سے زیادہ میرے تصویریں اتاریں۔ اگلے روز آپی اور بہنوئی اپنے گھر واپس چلے گئے ۔ ایک ایک کرکے مہمان جا رہے تھے ، ماجد نے بھی ٹکٹ لے لئے تھے۔ جس روز باجی نادره اپنی ساس اور ماجد کے ہمراہ واپس جارہی تھیں، میرا جی بہت اداس ہوگیا تھا۔ جاتے وقت ماجد کا چہرہ بھی بجها بجها تها ، جیسے اسے بچھڑنے کا دکھ ستا رہا ہو۔ اس نے امی سے کہا۔ آنٹی آپ کب کراچی آئیں گی؟ امی نے وعدہ کرلیا کہ جلد کراچی کا چکر لگائیں گی۔ شازیہ آپی کی شادی کے تین ماہ بعد ہم لوگ کراچی گئے۔ اگلے دن ہم سب نادره باجی کے گھر والوں کے ہمراہ سمندر کی سیر کو نکلے میں بہت خوش تھی میرے لئے یہ ایک نئی دنیا تھی، پہلی بار جو سمندر دیکھا تھا۔ گیلی چمکیلی ریت پر ننگے پاؤں دوڑنا ، اٹھتی گرتی لہروں کو چھونا ، کیا بی لطف تھا اس انوکھی سیر میں ۔ سمندر کی لہروں سے کھیلتے کھیلتے جب تھک گئے تو میں ساحل پر ایک طرف کو چل دی۔ تب ہی ماجد اس نے مجھے آواز دى حيات تم کہاں جارہی ہو ؟ کینٹین کی طرف میں نے کہا ۔ ٹھہرو، میں بھی آتا ہوں ۔ وہ جلدی جلدی ڈگ بھرتا ہوا میری طرف آیا اور ہم باتیں کرتے آگے چلنے لگے۔ ہم نے کولڈ ڈرنک لی ، تب ماجد کہنے لگا۔ بہت دن سے سوچ رہا تھا کہ تم سے بات کروں لیکن موقع نہیں مل رہا تھا۔ آج وقت بھی ہے اور تم بھی ہو۔ حیات میں تم سے شادی کرنا چاہتاہوں ۔ اس نے میرا ہاتھ پکڑ لیا ۔ مجھے یوں لگا جیسے پاؤں تلے زمین نکل گئی ہو۔ میں فوراً رکی اور جھٹکے سے اپنا ہاتھ چھڑا کر جانے کو مڑی میں نے اس کی کسی بات کا جواب نہیں دیا ۔ تمام راستے میں گم صم رہی جبکہ سب لوگ گاڑی میں ہلہ گلہ کرتے اور گانے گاتے جارہے تھے۔ ایک گھنٹہ کے سفر کے بعد ہم گھر پہنچ گئے، لیکن اب سیر کا لطف جاتا رہا تھا۔ اگلے روز ہم لاہور واپس جانے والے تھے شام کو اس نے کہا۔ چلو تمہیں سوپ پلا لاؤں ۔ میں جانا نہیں چاہتی تھی ، لیکن باجی بولیں۔ چلی جاؤ، پھر کب کراچی آنا ہوگا۔ ان کے اصرار پر میں اس کے ساتھ چلی گئی ۔ وہ مجھے ایک چائنیز ریسٹورنٹ لے گیا ۔ ہم نے وہاں مزیدار سوپ پیا۔ اس نے کہا۔ تم نے میری بات کا جواب نہیں دیا؟ میرے پاس ایسی باتوں کا جواب نہیں ہے اور اگر تم نے تنگ کیا تو میں یہاں سے اٹھ کر چلی جاؤں گی۔ وہ خاموش ہوگیا۔ ہم گھر واپس آئے تو باجی کی پڑوسن باہر کھڑی تھی۔ کہنے لگی۔ ماجد کیا یہ وہی لڑکی ہے ، جس کا تم ذکر کر رہے تھے؟ ہاں وہی ہے ۔ ماجد نے مسکرا کر جواب دیا، تو میرا ماتها ٹهنکا  میں پلٹ کی اس عورت کے پاس گئی اور پوچھا ماجد نے آپ کو میرے بارے میں کیا بتایا ہے ؟ وہ بولی یہی کہ آپ اس کی منگیتر ہیں ۔ میں ان کی منگیتر نہیں ہوں بلکہ ان کی بھابھی کی بہن ہوں ۔ ماجد نے آپ کو غلط کہا ہے۔ میں نے اپنی پوزیشن صاف کی اور گھر جاکر ماجد سے خوب لڑی کہ تمہاری ہمت کیسے ہوئی کہ لوگوں سے کہتے پھرو کہ میں تمہاری منگیتر ہوں۔ میں نے اسے خوب ذلیل کیا ، لیکن اس نے مجھے کچھ نہیں کہا اور میرے گھر والوں سے بات کرنے میں ہی عافیت جانی۔ اس کی ماں نے امی سے میرا رشتہ طلب کیا، امی نے اسی وقت ہاں کردی۔ اگلے روز ہم لاہور روانہ ہوگئے ۔ واپس آنے کے کچھ دن بعد امی نے مجھ سے کہا۔ ماجد کی ماں نے تمہارا رشتہ مانگا ہے اور میں نے ہاں کردی ہے، کیونکہ میری نظر میں اس سے بہتر کوئی لڑکا نہیں ہے مجھے ماجد پر غصہ تھا ، لہٰذا امی سے صاف کہہ دیا کہ میں اس انسان سے ہرگز شادی نہیں کروں گی ، جو ہر ایک سے کہتا پھرتا ہے کہ میں اس کی منگیتر ہوں اور اگر آپ نے زبردستی کی، تو میں خود کشی کر لوں گی۔ امی میرے تیور دیکھ کر ڈر گئیں ۔ وہ جانتی تھیں کہ میں ضد کی پکی ہوں۔ دو ہفتے بعد وہ لاہور آیا اور بتایا کہ میں سعودی عرب جا رہا ہوں۔ سال بعد واپس آؤں گا اور تم سے شادی کروں گا ۔ میں نے اسے صاف جواب دے دیا کہ میں نے تم سے شادی نہیں کرنی۔ اس کی آنکھوں میں آنسو آ گئے اور اس نے میرے پاؤں پکڑ لئے بولا۔ حیات میں تم سے بہت محبت کرتا ہوں اور تمہارے بغیر جینے کا تصور بھی نہیں کرسکتا ۔ اس کی سچائی میں گھلے الفاظ مجھے اس وقت ڈائیلاگ لگ رہے تھے ۔ میں نے اس سے پاؤں چھڑائے اور اسے روتا چھوڑ کر چلی گئی۔ شاید یہ میری زندگی کی سب سے بڑی غلطی تھی کہ ایک اچھے انسان کو یوں ٹھکرا دیا۔ وہ سعودی عرب چلا گیا، جہاں اسے بہت اچھی نوکری مل گئی تھی۔ امی نے مجھ سے کہا کہ تم نے ماجد کو ٹھکرا کر بہت بڑی غلطی کی ہے ۔ آخر تم نے ایسا کیوں کیا؟ جبکہ وہ ایک شریف اور لائق لڑکا ہے۔ گھرانہ دیکھا بھالا ہے۔ اب امی کو کیسے بتاتی کہ یہ سب میں نے اکبر کے لئے کیا تھا۔ وہ ایک بانکا سجیلا نوجوان تھا وہ ہمارا رشتہ دار تو نہیں تھا، اس سے میری ملاقات ایک کزن کی شادی میں ہوئی تھی ۔ وہ مجھ سے عمر میں بارہ سال بڑا تھا۔ اس کا اپنا بزنس تها، لمبا قد ، گورا رنگ نیلی آنکھیں، سنہرے بال ، دیکھنے میں بالکل انگریز لگتا تھا۔ اس کے پاس اپنی گاڑی اپنا گھر تھا۔ وہ کافی امیر تھا، اس کی جیون ساتھی بن جانے میں ایک کشش تھی۔ ہماری روز فون پر بات ہوتی تھی۔ ایک روز میں نے اسے کہا ۔ اگر تم کو میں پسند ہوں، تو سیدھے طریقے سے اپنے والدین کو رشتے کے لئے ہمارے گھر بھیجو ۔ میں نے اسے آزمانے کے لئے ایسا کہا تھا، لیکن وہ واقعی سنجیده تها  اس نے اسی ہفتے اپنی پھپھو اور والد کو امی کے پاس رشتہ کے لئے بھیج دیا۔ امی نے ان لوگوں سے کہا کہ ہم سوچ کر جواب دیں گے۔ ان کے جانے کے بعد مجھ سے پوچھا۔ کیا تم جانتی ہو ان لوگوں کو ؟ یہ کیسے ہمارے گھر رشتہ کے لئے آ گئے ؟ میں نے گول مول جواب دیا، تو کہنے لگیں۔ بیٹی دیکھو میں نے یہ بال دھوپ میں سفید نہیں کیے۔ مجھے یہ لوگ اچھے نہیں لگے۔ میں رونے لگی اور کہا۔ امی آپ کی آنکھوں پر تعصب کی پٹی بندھی ہوئی ہے۔ امی نے بہت سمجھایا لیکن پٹی تو خود میری آنکھوں پر بندھی تھی۔ میری ضد کی وجہ سے امی نے ہاں کردی، یوں والد نے قرض لے کر میری شادی تین ماہ کے اندر کردی بھائی بھی شادی میں شامل نہ ہوسکے۔ شادی کے چھ ماہ تک تو اکبر کا رویہ مجھ سے اچھا رہا لیکن پھر وہ بدلنے لگے۔ راتوں کو دیرے گھر آتے۔ میں کچھ پوچھتی تو لڑنے لگتے۔ شادی سے پہلے وہ ایک سلجھے ہوئے مرد لگتے تھے۔ میں شوہر کو اپنا سب کچھ سمجھ کر تمام فرائض محبت سے انجام دیتی اور ان کی خدمت میں کو تاہی کو گناہ سمجھتی تھی۔شادی کو دو برس گزر چکے تھے ، مگر ابھی تک اولاد کی نعمت نصیب نہیں ہوئی تھی۔اکبر کے ماموں زاد بھائی اعظم جو ایک عیش پسند انسان تھے، وہ زیادہ تر اکبر کے ساتھ ہوتے تھے اور ان کو راہ راست سے بھٹکانے میں کوئی کسر نہ چھوڑی تھی، انہیں اپنے ہمراہ غلط جگہوں پر لے جاتے تھے۔ اکبر، اب ان کی سنگت میں دن بدن بگڑتے جارہے تھے۔ اب تو شاذ و نادر ہی جلدی گھر آتے تھے۔ ان کو سمجھانے والا کوئی نہ تھا۔ سسر شادی کے چھ ماہ بعد ہی وفات پاگئے اور ساس بڑے بیٹے کے پاس انگلینڈ میں تھیں۔ اکبر کی بڑی بہن بھی شوہر اور بچوں کے ہمراہ لندن میں رہتی تھیں۔ اپنے حالات بتا کر میں اپنے والدین کو پریشان نہیں کرنا چاہتی تھی۔ ابو دل کے مریض تھے وہ میرا صدمہ سہہ نہیں سکتے تھے ، اس لئے میں نے اپنے کزن عاطف بھائی کو اس بارے میں بتایا اور اکبر کی بے رخی کی وجہ معلوم کرنے کی درخواست کی۔ عاطف بھائی نے مجھ سے وعدہ کیا اور تسلی دی۔ کچھ دن گزرنے کے بعد عاطف بھائی نے فون کر کے بتایا کہ تمہارا شوہر پچھلے کئی ماہ سے ایک طوائف کے چکر میں پھنسا ہوا ہے اور دونوں ہاتھوں سے اس پر اپنی دولت لٹا رہا ہے۔ مجھے یہ جان کر بہت تکلیف ہوئی۔ رات کو اکبر گھر آئے تو میں ضبط نہ کر سکی اور اس بارے میں پوچھا۔ ان کی نگاہوں میں شرم اور زبان پر معذرت کے الفاظ نہیں تھے ، بلکہ ڈھٹائی سے بولے۔ دولت لٹا رہا ہوں تو اپنی، تمہارے باپ کی نہیں۔ میں تو بہت جلد دوسری شادی کرنے والا ہوں۔ اگر تم نے میری زندگی میں مداخلت کی، تو میں تمہیں طلاق دے دوں گا۔ یہ کہہ کر وہ کمرے سے نکل گئے۔ مجھے اپنے کانوں پر یقین نہیں آرہا تھا۔ صدمے کے عالم میں، میں زمین پر گر پڑی۔ جب ہوش آیا، تو میری زندگی کی انمول خوشی لٹ چکی تھی۔ اب میری زندگی کا کوئی مقصد باقی نہ رہا تھا۔ جب اکبر کو اس بات کا علم ہوا تو انہوں نے افسوس کے دو بول بھی نہ بولے بلکہ کہنے لگے کہ اپنے میکے چلی جاؤ۔ میں بے بسی سے اپنے شوہر کو دیکھے جا رہی تھی۔ مجھے ان کی سنگدلی پر حیرت تھی۔ مجھے ڈرائیور کے حوالے کر کے وہ گھر کو تالا لگا کر چلے گئے اور میں اپنی قسمت پر گریہ زاری کرتی، بابا جان کے در پر آ گئی۔ اس وقت رات کے بارہ بج رہے تھے۔ ابا جان مجھے اس وقت دیکھ کر حیران رہ گئے۔ پوچھا۔ بیٹی  اکبر کہاں ہے؟ وہ میری بد نصیبی سے بے خبر تھے۔ یہ سنتے ہی میں نے پھوٹ پھوٹ کر رونا شروع کر دیا کیونکہ اب میں ان کو اپنی بد بختی اور اکبر کی سنگدلی بتانے پر مجبور تھی۔ اچانک ہی ان کی طبیعت خراب ہو گئی اور انہیں اس وقت دل کا دورہ پڑ گیا۔ میں نے عاطف بھائی کو فون کیا۔ جب تک وہ پہنچے، ابا بے ہوش ہو چکے تھے۔ ان کو اسپتال لے جایا گیا، لیکن وہ جانبر نہ ہو سکے۔ دو سال بھابیوں کے پاس رہی۔ ان کی چاکری اور گھر کا سارا کام کرتی۔ ان کو اتنا سکھ دیتی تھی کہ وہ مجھے وہاں رہنے دیں۔عاطف بھائی کو شش کر کے، میرے میاں کو سمجھا بجھا کر لائے۔ وہ مجھے اس شرط پر گھر لے گئے کہ وہ مجھے جیسے رکھیں، رہوں گی۔ کبھی حرف شکایت زبان پر نہ لاؤں گی اور کبھی نہ پوچھوں گی کہ تم دیر سے کیوں آئے ؟ کہاں تھے ؟ میں نے گھر آباد رکھنے کے لئے یہ سب منظور کر لیا۔ سال بعد میرے ہاں ایک بیٹی نے جنم لیا تو اکبر کا مزاج اور خراب ہو گیا کہ وہ بیٹے کے آرزو مند تھے لیکن یہ میرے بس کی بات تو نہ تھی۔ میں بیٹی کی پرورش میں لگ گئی۔ شوہر سے میرا تعلق واجبی سا رہ گیا تھا۔ مرضی ہوتی تو بات کرتے ، مرضی نہ ہوتی تو کلام نہ کرتے دوسرے سال خدا نے فضل کیا اور میرے بیٹا ہو گیا، لیکن اس پر بھی میری بد نصیبوں کا قفل وا نہ ہوا کیونکہ اکبر کو ہر حال میں دوسری شادی کرنی تھی۔ میں سمجھ رہی تھی کہ جو رقاصہ ان کے دل میں بس گئی ہے ، وہ اسی سے شادی کریں گے لیکن ایسا نہ تھا، اصل مسئلہ کچھ اور تھا۔ جہاں وہ شادی کر رہے تھے ، وہ ان کی سابق منگیتر ، خالہ زاد زویا تھی، جس سے وہ ملتے تھے اور ان لوگوں کا مطالبہ تھا جب وہ پہلی بیوی کو طلاق نہیں دو گے ، ہم رشتہ نہیں دیں گے۔ ایک روز وہ مجھے بہانے سے میکے پہنچا آئے اور بچے اپنے پاس رکھ لئے ۔ انہوں نے زویا کی ماں کو یہ باور کرایا کہ میں نے اپنی بیوی کو طلاق دے دی ہے ، پھر ہفتہ بعد انہوں نے زویا سے شادی کرلی اور اسے گھر لے آئے، لیکن جب میرے بچوں نے رو رو کر ان دونوں کا جینا حرام کر دیا تو ان کی سمجھ میں آیا کہ بچے ماں کے بغیر نہیں رہ سکتے۔ آخر کار اکبر کو احساس ہو گیا کہ اس نے مجھ سے بچوں کو جدا کر کے غلطی کی ہے۔ دو سال بعد اچانک وہ آگئے۔ مجھ سے معافی مانگی اور کہا۔ گھر چلو، میں تمہیں نچلی منزل میں رکھوں گا۔ میں نے یہ بھی منظور کر لیا اور اپنی اولاد کی خاطر سوکن کے گھر چلی گئی۔ بھابھیاں تو پہلے ہی چاہتی تھیں کہ میں چلی جاؤں۔ اکبر نے وعدہ کیا تھا کہ میں ایک دن تمہارے اور ایک دن زویا کے پاس رہوں گا، لیکن وہ وعدے پر قائم نہ رہ سکے۔ میں نے بچوں کی خاطر یہ سب قبول کر لیا۔ اب میرے پاس گاڑی ہے، پیسے ہے ، دو بیٹے اور ہو گئے۔ میں چار بچوں کی ماں ہوں، مگر آج بھی لگتا ہے کہ خالی دامن ہوں کیونکہ شوہر کا پیار نہیں ملا، سکون نہیں، عزت نہیں ہے۔ مجھے اپنی والدہ اور ماجد کی باتیں یاد آتی ہیں۔ میری شادی کے چھ سال بعد ماجد نے بھی شادی کرلی تھی۔ اس کی ایک بیٹی اور ایک بیٹا ہے۔ وہ اپنی بیوی کے ساتھ سعودی عرب میں پر سکون زندگی گزار رہا ہے۔ میں سمجھتی ہوں کہ ماجد نے اپنے والدین کی پسند کی شادی کی تھی ، اس لئے آج پر سکون زندگی گزار رہا ہے ، جبکہ میں نے من مانی کی، اس لئے بے سکون ہوں۔ میری سب بہنوں سے گزارش ہے کہ شادی والدین کی مرضی سے ہی کرنا چاہئے ورنہ ساری عمر پریشان رہنا پڑتا ہے، جیسے آج میں ہوں۔
Muhabbat Ka Savera,شاہد کی پہلی بیوی نجمہ فوت ہو چکی تھی۔ ان دونوں میں بہت محبت تھی ، پھر کسی بات پر نجمہ خاوند سے لڑ جھگڑ کر اپنے والدین کے پاس دبئی چلی گئی ، جہاں رضائے الہی سے اس کا انتقال ہو گیا۔ یہ صدمہ شاہد کے لئے جان لیوا تھا وہ کافی عرصہ دکھی اور بیمار رہے۔ وہ رشتے میں میرے کزن ہوتے تھے ان کی والدہ میری سگی خالہ تھیں۔ وہ کہتی تھی کہ بیٹا تم دوسری شادی کر لو کیونکہ مرنے والی تو واپس نہیں آ سکتی ، مگر شاہد کہتے کہ میرے دل پر ابھی تک نجمہ کا راج ہے ، اس کی جگہ کوئی اور عورت نہیں لے سکتی کیوں تم کسی کی زندگی خراب کرنا چاہتی ہو۔ جب میں یہ سنتی تو دل بہت دکھتا ۔ ان دنوں شاہد خود سے بے گانہ ہو گئے تھے۔ کپڑوں کا ہوش تھا، نہ کھانے پینے کا، بس بیٹھے منہ تکتے رہتے۔ ان کی حالت پر خالہ بہت زودرنج رہتی تھیں ۔ شاہد اکلوتے بیٹے تھے اور گھر کا دار و مدار انہی پر تھا جبکہ انہوں نے دفتر سے ایک سال کی چھٹی لے لی تھی اور ہر وقت کمرے میں لیٹے رہتے ، جہاں سامنے دیوار پر نجمہ کی تصویر لگی تھی، بس اس کو دیکھ دیکھ وقت کاٹتے سال ہونے کو تھا ، شاہد کی چھٹی ختم ہو رہی تھی اور یہ ابھی تک آفس جانے کے موڈ میں نہیں تھے، اس وجہ سے خالہ بہت پریشان تھیں۔ ایک دن خالہ امی سے کہنے لگیں کہ شاہد کا دل تو نجمہ کی یادوں میں اٹکا ہوا ہے ۔ اس نے اپنی ہر ذمہ داری کو بھلا دیا ہے۔ امی نے کہا۔ تم اس پر ذمہ داری ڈالوگی تو وہ احساس کرے گانا تم ہی کوئی راه بتاؤ آیا، کیا کروں؟ خالہ نے سوال کیا۔ ارے بھئی اس کی دوسری شادی کر دو امی نے سمجھایا۔ آپا  میں نے بہت کہا ہے، گھنٹوں سمجھاتی ہوں ، مگر وہ مانتا ہی نہیں۔ پھر کیسے کسی لڑکی کی زندگی خراب کروں تب امی نے میری طرف دیکھ کر کہا۔ نورین ماشاء الله سمجھ دار ہے اور تم سے پیار کرتی ہے ۔ وہ تمہارا دکھ درد اچهی طرح سمجھتی ہے۔ اگر تم کسی طرح شاہد کو راضی کرلو تو نورین سے اس کا نکاح کرا دیتے ہیں ۔ یہ خود اُسے سنبھال لے گی۔ عورت سمجھ دار اور محبت کرنے والی ہو تو کیا نہیں کر سکتی۔ خالہ بولیں اچھی طرح سوچ لو بہن تم بیوه ہو ، اس بچی کا باپ ہے ، نہ کوئی بھائی۔ ایسا نہ ہو کہ کل یہ دکھی ہو اور تم ہمیں کوسو۔ تب امی نے کہا ۔ دکھ میں اپنے کام آتے ہیں ۔ شاہد کوئی غیر نہیں، تم سب اپنے ہو، اس لئے اس بات کی فکر مت کرو، بس بیٹے کو راضی کر لو۔ اسے زندگی کی طرف لانا نورین کا کام ہو گا۔ کیوں بیٹی میں ٹھیک کہہ رہی ہوں ؟ جی اماں ۔ میں نے انکار کرنا مناسب نہ سمجھا کیونکہ شروع سے میںامی کی ہر بات مانتی تھی۔ ماں نے بچپن سے مجھے فرماں برداری سکھائی تھی ۔ خالہ نے گھر جاکر شاہد کو سمجھایا جب اس نے انکار کیا تو خالہ اتنا روئیں کہ بے ہوش ہوگئیں ماں کو بے سدھ دیکھ کر وہ گھبرا گئے اور ان کے اندر کا انسان جاگ گیا وہ بھاگے بھاگے ڈاکٹر کو بلا لائے۔ ڈاکٹر نے بھی شاہد کو سمجھایا کہ یہ صدمے سے بے ہوش ہوگئی ہیں۔ ایسی حالت میں لوگ اکثر کومے میں چلے جاتے ہیں تو بے ہوشی میں ہی ان کی موت واقع ہو جاتی ہے۔ والدہ تمہاری شادی کرنا چاہتی ہیں ، تو تم ان کی خوشی پوری کردو اور خدا سے اچھائی کی امید رکھو ۔ شاہد نے اس حقیقت کو قبول کرلیا اورماں کی طبیعت بہتر ہونے پر کہا کہ آپ جو چاہیں کریں ، مجھے اعتراض نہیں، مگر لڑکی کو سمجھا دیں کہ میں اسے وہ پیار نہ دے پاؤں گا جو نجمہ کو ملا  ماں نے کہا ۔ وہ لڑکی کوئی غیر نہیں جس کو کچھ سمجھانے کی ضرورت پڑے گی ۔ وہ ہر بات پہلے سے ہی سمجھتی ہے ۔ شاہد بولے ۔ وہ کوئی بھی ہو، میرے لئے سب برابر ہیں۔ بس اس کو کہہ دینا کہ وہ مجھے ڈسٹرب کرنے کی کوشش نہ کرے گی ، ورنہ میں اسے چھوڑ کرچلا جاؤں گا۔ خالہ کے لئے تو یہی غنیمت تھا کہ اس نے ہاں کردی تھی، آگے سنبھالنا بیوی کا کام تھا۔ مجھے انہوں نے اچھی طرح سمجھا دیا کہ تمہیں پہلے پہل تو کوئی توقع نہیں کرنی شاہد کو اس کے حال پر چھوڑنا ہے، رفتہ رفتہ وہ خود تمہاری قربانی محسوس کرکے ، تمہاری طرف مائل ہو جائے گا اور نجمہ کی یاد اس کے دل سے مٹ جائے گی۔ میں کلی طور پر تمہارے ساتھ ہوں۔ اب ساس اور میں ایک ہو گئے، مگر شاید الگ تھلگ ، چپ چپ رہتے ، سارا دن نجمہ کی تصویر دیکھتے رہتے۔ ایک دن خالہ نے مجھ سے کہا۔ بیٹی کسی طرح اس تصویر کو تم اس کی آنکھوں سے دور کر دو تو یہ تمہاری طرف دیکھنا شروع کر دے گا۔ تم کو نجمہ بن کر اس کی کمزوری دور کرنا ہوگی۔ میں نے کہا۔ خالہ جان اس کے لئے مجھے نجمہ جیسی عادتیں اپنائی ہونگی۔ آپ بتائیں کہ اس کی عادتیں کیسی تھیں ؟ خالہ نے مجھے کافی باتیں بتائیں اور اس کے سوٹ کیس بھی دئیے ، جن میں اس کے نئے جوڑے رکھے ہوئے تھے۔ میں نے ان میں سے ایک جوڑا نکالا نہا دهوکر بناؤ سنگھار کیا اور وہ جوڑا پہن کر کمرے میں داخل ہوگئی۔ جونہی انہوں نے مجھے دیکھا ، ان کے چہرے کا رنگ بدل گیا۔ میں تو سمجھ رہی تھی کہ وہ وہ مجھے نجمہ کے روپ میں دیکھ کر خوش ہونگے مگر نہایت ناگواری سے انہوں نے مجھے دیکھا اور ڈانٹ کر کہا  نورين کیا تمہارا دماغ خراب ہے؟ میں تم کو ایک عقل مند لڑکی سمجھ رہاتها اور تم اوچھے ہتھکنڈوں پر اتر آئیں۔ کیا ایسی حرکتوں سے کسی کا دل جیتا جا سکتا ہے؟ اللے میرے زخم ہرے کر دیئے ہیں میں بولی میں نے آپ کو خوش دیکھنے کے لئے یہ سوانگ بھرا تھا ، ورنہ آپ تم سمجھ سکتے ہینکہ ایسا کرتے ہوئے مجھ پر کیا بیتی ہوگی۔ وہ کہنے لگے۔ ایسے سوانگ بھرنے سے تم میرا دل نہیں جیت سکتیں۔ اب تم میرا دل مت جلاؤ اور چلی جاؤ میرے کمرے سے آئندہ ایسی حرکت نہ کرنا۔ ان کے لہجے کی کرختگی نے میرا دل چھلنی کردیا اور میں روتی ہوئی اپنے کمرے میں آکر بستر پر گر کر خوب روئی یہاں تک کہ دل کا بوجھ آنسوؤں میں بہہ گیا۔ کچھ دیر بعد قدموں کی آہٹ سنائی دی ۔ دیکھا تو دروازے پر شاہد کھڑے تھے۔ میری سرخ آنکھیں دیکھ کر انہیں احساس ندامت ہوا ۔ وہ کہنے لگے۔ آؤ ، میرے کمرے میں بیٹھو اور مجھے معاف کردو ۔ میں نے جذبات میں نجانے تم کو کیا کچھ کہہ دیا ۔ آؤ ، آج سے نئی زندگی کا آغاز کرتے ہیں، بس تم نجمہ کی کسی چیز کو ہاتھ نہ لگانا۔ میں نے کہا۔ آپ مجھے شرمندہ نہ کریں۔ میں نے بالکل بھی برا نہیں منایا۔ مجھے پتا ہے کہ آپ نجمہ سے کتنی محبت کرتے ہیں۔ میں آئندہ ایسا کبھی نہ کروں گی۔ غلطی میری تھی، معافی آپ مانگ رہے ہیں۔ اس دن کے بعد سے شاہد مجھ سے پیار سے بات کرنے لگے اور آفس بھی جانے لگے ۔ یوں ہماری زندگی معمول کے مطابق گزرنے لگی۔ گرچہ شاہد کے پیار میں بناوٹ اور رکھ رکھاؤ ہوتا، پھر بھی غنیمت تھا کہ میری جیت ہوگئی تھی۔ ایک دن جب شاہد دفتر گئے ہوئے تھے ، دروازے پر دستک ہوئی۔ ملازمہ نے آکر بتایا کہ ایک صاحب آئے ہیں، کہتے ہیں شاہد کی بیگم سے ملنا ہے۔ میں حیران ہوگئی کہ یہ کون ہوسکتا ہے ، میں نے کہا۔ تم ان کو ڈرائنگ روم میں بٹھاؤ، میں دیکھتی ہوں کون ہے، پھر میں دوپٹہ سر پر لے کر ڈرائنگ روم میں گئی ۔ اس شخص نے کہا کہ مجھے شاہد کی بیوی نجمہ سے ملنا ہے، آپ ان کو بلا دیں۔ میں نے بتایا کہ نجمہ تو فوت ہوچکی ہیں، میں شاہد کی دوسری بیوی ہوں۔ بتائیے، کیا کام ہے؟ وہ کہنے لگا کام تو مجھے انہی سے تھا۔ ان کے کچھ خطوط میرے پاس تھے۔ میں ملک سے باہر تھا تب اس نے مجھ سے بے وفائی کی اور شاہد سے شادی کرلی۔ میں نے سوچا کہ اس کی امانت لوٹا دوں، لیکن افسوس کہ وہ مرگئی ہے۔ اب مینیہ خطوط شاہد صاحب کو دے دوں گا۔ مجھے امید ہے کہ وہ یہ خطوط مجھ سے ضرور خرید لیں گے تاکہ اپنی عزت بچا سکیں۔ اس آدمی کی باتیں سن کر حیران رہ گئی۔ سوچا کیسا گھٹیا اور گرا ہوا شخص ہے یہ؟ مرنے کے بعد بھی نجمہ کو نہیں بخش رہا ۔ بہر حال اپنے شوہر کو مزید دکھ سے بچائے اور ان کی عزت کی خاطر میں نے استدعا کی کہ کیا آپ یہ خطوط مجھے نہیں دے سکتے ؟ کیوں نہیں، جو بھی ان کی قیمت دے دے، مجھے تو انہیں بیچنا ہی ہے۔ اس کا کیا ثبوت کہ یہ خط نجمہ کے ہی ہیں؟ بڑی ساده سی بات ہے اگر آپ سمجھ سکیں ۔ اس کے لہجے کے یقین سے میں نے اندازه کرلیا کہ وہ صحیح کہہ رہا ہے، تبھی میں نے کہا ۔ دیکھئے مسٹر ثاقب میں آپ کو نہیں جانتی مگر آپ ایک اچھے انسان نظر آتے ہیں براه کرام اس راز کو راز ہی رہنے دیجئے ۔ آپ اگر ضرورت مند اور مجبور ہیں تو ان کی قیمت دینے پر تیار ہوں۔ آپ رقم بتا دیجئے۔ اس نے کہا۔ ایک لاکھ روپے ۔ اس وقت ایک لاکھ کی رقم بہت ہوتی تھی سوچا ، کہاں سے لاؤں گی ایک لاکھ روپے ؟ خالہ بھی گھر پر نہیں تھیں مجھے متذبذ ب دیکھ کر وہ بولا۔ میں چلتا ہوں ، پھر آجاؤں گا اور شاہد صاحب سے بات کرلوں گا۔ میں نے کہا ۔ نہیں نہیں، آپ پھر مت آئیے گا۔ میں آپ کو نقد رقم تو نہیں دے سکتی البتہ میرا زیور ہے ، وہ لے لیں اور یہ خطوط مجھے دے دیجئے۔ میںنے جلدی جلدی اپنا زیور نکالا اور اس کے سامنے رکھ دیا ۔ اس کی باچھیں کھل گئیں۔ اس نے جلدی سے زیور سمیت کر بریف کیس میں رکھا اور خطوط کا پلنده میرے حوالے کر کے چلتا بنا۔خطوط کھول کر پڑھنے لگی۔ ایک دو خط پڑھے ، پھر ان کو لفافے میں واپس ڈال لیا۔ خطوط میں والہانہ محبت کا اظہار تھا۔ نجمہ کی تحریر میں دیکھ چکی تھی، یہ اسی کے ہاتھ کے لکھے ہوئے اصلی خطوط تھے۔ ایک تصویر بھی اس شخص نے لفافے میں ڈال دی تھی، جس میںنجمہ اس کے بہت قریب بیٹھی ہنس رہی تھی۔ یہ خطوط میںنے شاہد کی عزت بچانے کی خاطر خریدے تھے۔ یہ بھی نہ سوچا کہ اگر وہ شخص گھٹیا اور بلیک میلر ہے، تو دوباره کچھ نہ کچھ لے کر آجائے گا، پھر میں کہاں سے پیسے لاؤں گی۔ میں نے اس واقعہ کا ذکر خالہ اور شاہد سے اس لئے نہیں کیا کہ خالہ کو زیور جانے کا صدمہ ہوتا اور شاہد کو نجمہ کے کھوٹے عشق کا دکھ ۔ دونوں ہی مجھے عزیز تھے اور ان کو دکھ نہیں دینا چاہتی تھی۔ اب میں ان خطوط کی وجہ سے سخت پریشان تھی کہ ان کو کہاں چھپاؤں ؟ کئی جگہیں بدلیں لیکن کوئی بھی محفوظ نہ لگی۔ میں بہت پریشان ہوگئی کہ کہیں یہ میرے شوہر کے ہاتھ نہ لگ جائیں۔تنگ آکر میںنے ان کو جلانے کا فیصلہ کیا۔ ایک دن میں انہیں جلا رہی تھی کہ اچانک شاہد آ گئے۔ میں تصویر جلا چکی تھی اور خط بهى بس آخرى جل رہا تھا۔ شاہد نے پوچھا کہ کیا جلا رہی ہو؟ میں نے گھبرا کر کہا کچھ نہیں۔ ان کو شک پڑ گیا اور خط کا جو ٹکڑا ابھی جل رہاتھا، انہوں نے اٹھالیا اور بجھا کر پڑھا تو اس میں لکھا تھا ، میرے پیارے ثاقب ان کو بہت غصہ آیا۔ مجھ سے پوچھا کون ہے یہ ثاقب اور یہ کس نے لکھا ہے؟ میں نے کہا۔ مجھے نہیں معلوم کاغذ جلا ہونے کی وجہ سے انہوں نے تحریر پر غور نہیں کیا ، ورنہ وہ نجمہ کی تحریر پہچانتے تھے ۔ انہوں نے بہت اصرار کیا، لیکن میں نہ بتاسکی کہ ثاقب کون ہے ؟ اور کیسے بتاتی جبکہ میں خود نہیں جانتی تھی۔ لیکن ان کا اصرار تھا مجھے اس شخص کا پتا بتاؤ۔ اسی ضد میں بالآخر انہوںنے مجھے گھر سے نکال دیا ۔ میں حواس باختہ ہوگئی کہ ایک پل میں کیا سے کیا ہوگیا تھا۔بہت روئی کہ اب میں کہاں جاؤں گی۔ کچھ سمجھ میں نہیں آرہا تھا کیونکہ میری شادی کے چار ماہ بعد امی کا انتقال ہوگیا تھا۔ اب میرا کوئی میکہ نہ تھا۔ سڑکوں پر روتے، پھرتے، اندھیرا چھا گیا۔ اچانک کمزوری محسوس ہوئی۔ یاد آیا ، صبح سے کچھ نہیں کھایا۔ میں بھوک سے نڈھال سڑکوں پر پھرتے پھرتے ایک مزار کے سامنے پہنچ گئی۔ وہاں لنگر کے لئے لوگ قطار بنائے ہوئے تھے ، میں بھی ان میں کھڑی ہوگئی جب میری باری آئی اور میں نے باتھ آگے کیا تو یہ دیکھ کر حیران ره گئی کہ لنگر ہمارا پرانا ملازم توقير بابا تقسيم كرربا تها بابا نے مجھے پہچان لیا اور بولا۔ بی بی آپ یہاں ؟ میں نے مختصراً اپنا حال بتایا۔ وہ مجھے اپنے گھر لے آئے اور اپنی بیوی کو ہدایت کی کہ ان کو کوئی تکلیف نہیں ہوئی چاہیے۔ بابا نے بتایا کہ شاہد صاحب نے پیسے دئیے تھے کہ نجمہ بی بی کی روح کے ثواب کی خاطر ہر جمعرات کو غریبوں میں کھانا تقسیم کیا کروں میں اسی لئے یہاں آیا تھا۔ میں نے کہا۔ بابا فی الحال آپ ان سے ذکر نہ کریں کہ میں کہاں ہوں۔ ایک دن وہ ضرور پشیمان ہونگے۔ وہی دن میری جیت اور مرحومہ نجمہ کی ہار کا ہو گا۔ بابا نے میری اس یقین دہانی پر کہ میں تب تک ان کے گھر رہوں گی، وعدہ کرلیا کہ وہ میرے متعلق شاہد کو کچھ نہ بتائیں گے۔ ان دنوں میں امید سے تھی، مگر مجھے ابھی اس کا علم نہیں تھا۔ طبیعت خراب ہونے پر بابا کی بیوی مجھے ڈاکٹر کے پاس لے گئی جس نے بتایا کہ میں امید سے ہوں۔ ادھر دو ماہ بعد وہ شخص یعنی ثاقب ، ایک بار پھر گھر آیا۔ اس باراس کی ملاقات شاہد سے ہوگئی ۔ اس نے کہا کہ میں ایک امانت آپ کی بیوی کو دے گیا تھا ، مگر چند تصویریں میرے پاس رہ گئی تھیں۔ وہ دینے آیا ہوں ، پھر اس نے اپنی اور نجمہ کی تصاویر شاہد کو دیں اور کہا کہ یہ آپ کو مفت نہیں ملیں گی۔ خریدنا چاہتے ہیں تو خرید لیں کیونکہ میں ملک سے باہر جا رہا ہوں اور مجھے ٹکٹ خریدنے کے لئے رقم درکار ہے ۔شاہد نے نجمہ اور ثاقب کی تصاویر دیکھیں تو سارا معاملہ ان کی سمجھ میں آ گیا ، لیکن اپنی محبت کو موت کے بعد کی رسوائی سے بچانے کی خاطر انہوں نے منہ مانگی قیمت ادا کرکے تصاویر لے لیں اور کہا کہ اگر اور کچھ بھی اس ضمن میں تمہارے پاس ہے، تو ابھی لے آؤ اور قیمت لے لو، مگر بار بار یہ خریداری نہیں چلے گی۔ اس کے بعد اگر تم آئے تو پھر یادرکھنا مجھ سے برا کوئی نہ ہوگا۔ اس شخص نے کہا مجبوری آدمی سے ایسا کام کرواتی ہے، ورنہ میں اتنا برا نہیں تھا۔ نجمہ مجھ سے بے وفائی نہ کرتی ، تو یہ نہ ہوتا۔ رقم لینے کے بعد واقعی وہ پھر نہیں آیا ، مگر اس کا دوبارہ آنا مجھ پر ایک احسان تھا، کیونکہ سارا معاملہ میرے خاوند کی سمجھ میں آ گیا تھا ، بلکہ انہیں میری قدر بھی ہو گئی۔ انہوں نے کمرے کی دیوار پر لگی نجمہ کی تصویر اتار کر توقیر بابا کو دی اور کہا کہ اس کو دریا میں بہا دینا۔ خالہ سے کہا کہ نجمہ کی ہرنشانی مٹا دیں، گھر میں اس کی کوئی یاد باقی نہ رہنی چاہیے۔ اب وہ اپنے کئے پر پچھتائے اور میرے لئے تڑپنے لگے۔ وقت کے ساتھ ان کی تڑپ میں اضافہ ہوتا جارہا تھا اور میری قدر اور محبت بھی اسی شدت سے بڑھتی جاتی تھی۔ توقیر بابا آ کر مجھے ان کی حالت بتاتے رہتے تھے، پھر بابا نے اور ان کی بیوی نے مجھے سمجھایا کہ ایسا نہ ہو وہ بیمار ہوجائیں ۔ ہم آپ کی خالہ کو بلالاتے ہیں۔ میری آمادگی پر بابا نے خالہ کو بتادیا کہ آپ کی بہو میرے گھر میں ہے۔ جس دن صاحب نے ان کو نکالا تھا، اسی دن میں نے ان کو اپنے گھر پناہ دے دی تھی ہم حالات کا انتظار کر رہے تھے کہ خدا کوئی سبیل نکالے تو بی بی واپس اپنے گھر چلی جائیں ۔ خالہ نے توقیر بابا کو دعائیں دیں اور کہا۔ خدا تمہارا بھلا کرے ، تم نے میری بھانجی کو اس بے رحم دنیا میں گم ہونے اور ہمیں بڑی بدنامی سے بچالیا، پھر آکر بیٹے کی طرف سے معافی مانگی اور گھر چلنے کو کہا میں نے کہا۔ خالہ آپ مجھے لے جارہی ہیں ۔ اگر شاہد نے قبول نہ کیا اور پھر سے گھر سے نکال دیا ، تو آپ کیا کریں گی ؟ خالہ بولیں۔ بیٹی ایسا نہیں ہوگا شاید خود تمہارے لئے بہت پریشان ہے۔ اس کی راتوں کی نیند اڑ چکی ہے۔ تمہاری غلطی ہے کہ جب ثاقب نامراد آیا تها تو تم میرا انتظار کرتیں۔ میں جب واپس آتی تو مجھے نجمہ کے خطوط دے دیتیں اور سارا حال بتا دیتیں تو آج یوں در بدر نہ ہوتیں۔ ہمیشہ بزرگوں سے مشورہ کرنا چاہئے ۔ اگر وہ بدبخت شخص دوبارہ نہ آتا تو کبھی شاہد کے دل سے غلط فہمی دور نہ ہوتی ۔ مرد کے دل میں ایک بار شک آ جائے تو سمجھو شیشے میں بال آ گیا۔ خیر ، خالہ مجھے گھر لے گئیں۔ شاہد کو بھی برابھلا کہا کہ اس کا کون ایسا رشته دارتها جو اس کو سنبھالتا وه تو شکر کرو کہ توقیر بابا نے ہم پر احساس کیا وه کافی بوڑھے آدمی تھے اور میرے سسر صاحب کے وقت سے ملازم تھے خدا نے میرا گھر آباد کرنا تھا، سو اس نے ناممکن کو ممکن بنادیا۔ سچ ہے وہ جو چاہے ہو جاتا ہے۔ میں اپنے رب کی مشکور ہوں کہ اپنے گھر آباد ہوں۔ نجمہ کی حقیقت کھلنے کے بعد اس کی یاد خود بخود شاہد کے دل سے محو ہوگئی۔ بھلا برجائی کو کون یاد رکھتا ہے۔
Taqdeer Ka Pansa,ہمارا گھر داتا دربار کی سامنے والی گلی میں تھا ۔ جن دنوں ابا کا ہاتھ مشین میں آکر کٹ گیا اور وہ معذور ہوکر گھر بیٹھ گئے تو بڑی پریشانی رہنے لگی گھر کا واحد کفیل کمانے لائق نہ رہے، تو مفلسی کا سامنا کرنا پڑتا ہے۔ ہم چھ بہن بھائی تھے اور ماں ایک گھریلو عورت جب فاقے پڑے تو انہوں نے محنت مزدوری کے لئے کوئی کام تلاش کرنے کی کوشش کی، لیکن جب مزدوری نہ ملی تو پیٹ کی آگ بجھانے کے لئے وہ مزار سے لنگر کا کھانا لانے لگیں ۔ ایک دن وہاں صفائی کرنے والے آدمی نے میری ماں کو مجبور دیکھ کر کہا کہ تم دربار کی صفائی کا ہی کام پکڑ لو ان دنوں صفائی کرنے والوں کو ، دربار پر آنے والے لوگ کچھ نہ کچھ نذرانہ دے جاتے تھے ۔ اس طرح شام تک اتنے روپے بن جاتے کہ اچھا گزارہ ہو جاتا تھا۔ جب امی صفائی کرتیں تو ہم دربار میں آئے دوسرے بچوں کے ساتھ کھیلا کرتے اور ہمیں کھانا بھی لنگر سے ملتا۔ یہ بچپن کا سنہرا زمانہ تھا  احساس تک نہ تھا کہ ہم غریب ہیں یا گھر میں آسائش کا سامان نہیں ہے یا ہم لنگر کا کھاتے ہیں۔ ہماری خوشیاں تو بس کھیل کود تک محدود تھیں۔ یہ عالم تھا کہ ایک روز جب تیز بارش ہوئی تو ہمارے مکان کی چھت گر گئی۔ ماں رونے لگیں اور میں ہنس رہی تھی۔ سوچ رہی تھی کہ اچھا ہوا، اس ٹوٹے پھوٹے گھر کی جهت گر گئی۔ اس طرح ہم نئے گھر میں چلے جائیں گے۔ یہ خبر نہیں تھی کہ نئے گھر ایسے ہی نہیں مل جاتے ۔ بہر حال ابا کے ایک دوست نے ہمیں پڑوس میں گھر لے دیا، جس کا کرایہ معمولی تھا۔ یہ ایک کمرے کا مکان تھا، جس میں چھوٹا سا صحن تھا خدا ترس مالک مکان نے ترس کھا کر ہمیں یہ چھت عنایت کی تھی۔ میں بارہ سال کی ہوئی تو ماں کو میری شادی کی فکر ستانے لگی، مگر وہ جانتی تھیں کہ ہم اتنے مسکین و غریب ہیں کہ ہمارے در پر رشتے کے لیے کون آئے گا؟ اسی وجہ سے وہ اداس رہنے لگی تھیں، تاہم برسوں سے ہم اس محلے میں رہتے تھے، محلے دار امی کی عزت کرتے تھے، کیونکہ آبا کی حالت زار سے واقف تھے۔ ایک دن میں ماں کے ہم راه دربار گئی تو دیکها وہاں پولیس والوں کی ڈیوٹی لگی ہوئی تھی۔ ایک پولیس والے کی نظر مجھ پر پڑی اور اس نے مجھے پسند کر لیا۔ بس یہیں سے میری زندگی نے نیا موڑ لیا۔ اس پولیس والے نے میری ماں کے بارے معلومات لیں، سب نے ان کی تعریف کی کہ عزت دار عورت ہے، حالات سے مجبور ہوکر یہاں کام کرنے لگی ہے۔ اس شخص نے تب ہی ہمارے محلے میں واقفیت نکال لی  کچھ دنوں بعد ہماری ایک محلے دار خاتون ، جو ماں کی سہیلی تھی، پولیس والے کا رشتہ لے کر ہمارے گھر آگئی۔ اس نے سپاہی کی تعریف کی ماں کو یہ رشتہ اچھا لگا ۔ ابا سے مشورہ کر کے ہاں کردی۔ گرچہ والد کو یہ رشتہ اچھا نہیں لگا تھا، لیکن جہاں قسمت لکھی ہو ، وہاں کا کس زور چلتا ہے۔ پولیس والے کا نام عتیق تھا۔ اس کے گھر والے ہمارے گھر آئے۔ وہ کھاتے پیتے جبکہ ہم مفلس لوگ تھے، تب ہی ہمارا رہن سہن ان کو نہ بھایا۔ عتیق کی والدہ اور بہنوں نے ناک بھوں چڑھائی، مگر بیٹے کی ضد نے مجبور کردیا۔یوں ان لوگوں نے ہمارے ساتھ رشتہ جوڑ لیا۔ میں بھولی بھالی اور خوب صورت تھی اس وجہ سے بھی لڑکے کی ماں نے بیٹے کی بات مان لی۔ جب میں شادی بوکر سسرال گئی تب میری عمر پندرہ سولہ سال تھی ۔ میرے میاں لاہور میں ہوا کرتے تھے اور میں ساس سسر کے ساتھ گائوں میں ہوتی۔ گھر کا ماحول سخت تها۔ ان کو پیسے کا نخرہ تھا، تب ہی انہوں نے مجھے دل سے قبول نہ کیا۔ وبانکوئی مجھے منہ نہ لگاتا ، میرے کام میں کیڑے نکالتے تھے اور مجھ پر پابندیاں تھیں۔ کھانے پینے کی ہر چیز ساس اپنے ہاتھ سے دیتی تھیں ۔ مجھے سخت بھوک لگی ہوتی تب بھی جب ان کی مرضی ہوتی، تب مجھے کھانے کو دیتیں ، ورنہ میں سارا دن بهوكي ربتي میں ایک دن کی دلہن تھی، جب انہوں نے مجھے کھلے صحن میں کھانا پکانے کو کہا۔ سخت گرمی اور دھوپ تھی۔ مجھ سے لکڑیاں نہ جلتی تھیں، تب بھی کڑکتی دھوپ میں کھانا پکواتے تھے، ڈھیروں برتن مجھ اکیلی کو روزانہ دھونے ہوتے ، صحن میں بغیر چھپر کے کام کرتی اور وہ ٹھنڈے کمروں میں بیٹھے ہوتے تھے جب کام ختم کرلیتی تو ساس لعنت کرتی کہ یہ کیسا سالن پکایا ہے، روٹی اچھی نہیں بنائی۔ ماں باپ کے گھر میں یہ کام کب کرتی تھی۔ اچانک ہی مجھ پر افتاد پڑی تھی اس لیے چمٹے کھاتی اور کام کرتی۔ رفتہ رفتہ کام سیکھ لیا، پھر بھی ان لوگوں کا لڑائی جھگڑا بند نہ ہوا۔ یہ سارے ظلم سہنے کے باوجود میں نے اُف نہ کی۔ ایک دن میں کام کر رہی تھی کہ گرم گھی مجھ پر الٹ گیا۔ مجھے کسی نے دوا یا مرہم لاکر نہ دیا۔ اکیلی تکلیف سے تڑپ رہی تھی، ہاتھ بری طرح جل گیا تھا۔ خدا کی کرنی اسی وقت پژوسن آگئی، مجھے کراہتے پایا تو اسی وقت اسپتال لے گئی اور دوا لاکر دی۔ ساس خاموشی سے یہ سب دیکھتی رہی، یہ نہ کہا کہ میں ساتھ چلتی ہوں، آخر یہ میری بہو ہے۔ وہ مجھ کو بہو کہتی ہی نہ تھی، محض اس لیے کہ میں ایک غریب معذور کی بیٹی تھی۔ میاں آٹھ دن بعد گھر آتے اور ایک رات ٹھہر کر چلے جاتے تمام خرچہ ساس کے ہاتھ میں تھا۔ وہ ہمیں کچھ نہ دیتیں۔ ان ہی حالات میں اللہ کے حکم سے میں امید سے ہوگئی۔ طبیعت خراب رہنے لگی ، مگر کسی نے پروا نہ کی۔ اسی حالت میں گھر کا کام کرواتے۔ جب بچے کی پیدائش کے دن قریب آ گئے تو ساس نے مجھے میری ماں کے پاس بھجوا دیا ۔ خدا نے چاند سا بیٹا دیا، پھر بھی کوئی حال پوچھنے نہ آیا۔ دو ماہ میں ایک بار میرے میاں بیٹے کو دیکھنے آئے اور تھوڑے سے پیسے دے گئے۔ جب لینے آئے تو امی نے خاموشی سے مجھے شوہر کے ساتھ کردیا۔ میری ماں نے پاس پڑوس سے ادھار لے کر زچگی پر خرچہ کیا تھامگر میرے شوہر نے ان کو کچھ نہ دیا۔ عتیق کو بھی دراصل اپنے پولیس میں سب انسپکٹر ہونے کا غرور تھا۔ اس وجہ سے وہ میرے میکے والوں کو حقیر جانتے تھے۔ ہر وقت غصے میں رہتے کہ میرے گھر والوں پر دبائو رہے ۔ میرے والدین کو عزت کی نگاہ سے نہیں دیکھتے تھے لیکن مجھے مجبور کرتے کہ میں ان کے گھر والوں کی عزت کروں ۔ میں ایسا ہی کرتی کہ مجبور تھی۔ میرے ماں باپ میرا اور میرے بچے کا بوجھ نہیں اٹھا سکتے تھے۔ تین سال سب کی چاکری کرتے گزار دیے، تب اللہ تعالیٰ نے ایک بیٹی سے نوازا ، مگر خدا کی کرنی کہ جس روز بیٹی پیدا ہوئی، میرے میاں معطل ہوگئے ، تب سب نے میری بیٹی کو منحوس کہنا شروع کر دیا۔ ان کی بے رخی بڑھ گئی، میرا وجود بوجھ لگنے لگا۔ میاں کی کمائی جو بے تحاشہ رشوت کی تھی، وہ بھی بند ہوگئی تھی۔ ادھر سال بعد میں پھر اُمید سے ہوگئی۔ حالات کو دیکھتے ہوئے میں نے اس بچے کی زندگی کوختم کرنا چاہا، مگر کسی دوا نے اثر نہ کیا، الٹا بیمار ہوگئی۔ لیڈی ڈاکٹر نے سمجھایا کہ اس طرح حالات ٹھیک نہیں ہوتے ، بلکہ اللہ تعالیٰ ناراض ہوتا ہے ۔ تم توبہ کرو۔ یہ بہت بڑا گناہ ہے، جس کی سزا قتل کی سزا سے کم نہیں ہے۔ اس نے کافی لیکچر دیا۔ میں ناامید بوکر گھر واپس آ گئی اور وقت مقررہ پر ایک اور بیٹی میری گود کی زینت بن گئی ۔ بچوں کا خرچہ بڑھا تو ساس نے مجھے میکے بھجوا دیا کہ اب ان کے اپنے اللے تللے پورے نہیں ہو پا رہے تھے۔ عتیق الگ نہ کمانے سے پریشان تھے۔ تیسری بار کی ڈلیوری کا خرچہ بھی نہ دیا۔ سب کچھ میرے والدین کے ذمے کردیا۔ اب ماں سے شکوہ کرتی کہ تم نے مجھے ان کھاتے پیتے لوگوں میں کیوں بیاہ دیا؟ اپنے جیسے لوگ کم از کم مجھے عزت تو دیتے، میری توہین نہ کرتے، اب تو وہاں میری روح تنہا ہوگئی ہے۔ ماں کہتی۔ بیٹی کی قسمت کو کوئی دیکھ نہیں سکتا۔ جیسی تیری تقدیر، ویسا تجھے گھر مل گیا۔ میں کیا کرسکتی ہوں ۔ میرا چوتھا اور آخری بیٹا ساس کے گھر ہوا، تب بھی میاں اور ان کے گھر والے مجھے جوتی کی نوک پر نہ رکھتے تھے ۔ میاں نوکری پر بحال ہوگئے ، پیسہ پھر آنے لگا۔ عتیق بر ظلم اپنی آنکھوں سے دیکھتے، پھر بھی چپ رہتے، جبکہ اب میں ان کے بچوں کی ماں تھی۔ میں تو مر مر کے جی رہی تھی، لیکن اپنے بچوں کے بارے سوچ کر بلکان تھی۔ ان کو اس ماحول سے دور کرنا چاہتی تھی۔ شوہر کی بیوه پھوپھی ہمارے ساتھ رہتی تھیں۔ وہ نیک دل خاتون تھیں اور مجھ سے ہمدردی رکھتی تھیں۔ میں، پھوپھی سے کہتی کہ ان سے کہو کہ یہ جہاں رہتے ہیں، مجھے اپنے ساتھ رکھیں۔ وہ عتیق کو سمجھائیں کہ بیٹا اگر اولاد اپنے باپ کے سائے تلے رہے تو صحیح رہتی ہے، بگڑتی نہیں۔ اللہ نے میری دعا سن لی اور ان کی کوششوں سے میرے دن پھر گئے۔ عتیق کا تبادلہ ہواتو وہ مجھے اپنے ساتھ لے آئے۔ ایک سال میں نے اپنے گھر میں مرضی سے جی کر سکھ کا سانس لیا۔ بچے بھی خوش تھے کہ عتیق کا دوبارہ تبادلہ ہوگیا۔ وہاں فیملی کے لیے کوارٹر نہ ملا تو پهر سے ہمیں اسی جہنم میں دھکیل دیا، جہاں پل پل مرنا پڑتا تھا۔ ساس کی پھٹکار، نندوں کی حقارت اور کنبے کی خدمت، بس یہی میرا مقدر شهر گیا۔ ایسے میں کئی بار زندگی ختم کرنے کی ٹھانی، مگر بچوں سے مجبور تھی ۔ ایک بار پھر اللہ نے میری فریاد سن لی، میاں کو فیملی کے لیے رہائش مل گئی تو وہ ہمیں اپنے ساتھ لے آئے۔ اب وہ زیادہ خرچہ اپنے گھر اور بچوں پر کرتے، میں نے بھی مضبوطی سے پیر اپنے گھر میں جمالیے۔ ساس کو یہ سب بہت کھلنے لگا۔ انہوں نے عتیق سے مطالبہ کیا کہ بہو کو میرے پاس رکھو۔ میں بوڑھی ہوں، کام کاج میں تکلیف ہوتی ہے۔ پہلی بار میاں نے ماں سے کہا کہ میں نے بچے اسکول میں داخل کرادیے ہیں، یہاں پڑھائی اچھی ہے، آپ کوئی ملازمہ رکھ لیں۔ یہ سن کر ساس ناراض ہوگئیں، جبکہ عتیق کو میرے ساتھ رہنے سے سکون ملا تھا۔ ان کی جاب ہی ایسی تھی، سو بندے اپنے کام سے آتے تھے ۔ وہ ان کے لیے چائے پانی کا انتظام کرتے اور کبھی کھانے پر بھی مہمان بلاتے تو یہ سارے کام میں ہی کرتی تھی۔ ادھر عتیق کے رشتہ دار جب ملنے آتے ، تو میرے بچوں کے کانوں میں عجیب باتیں کہہ جاتے کہ تمہاری نانی اور ماں دربار کی فقیرنیاں ہیں ، تمہارے نانا لنگر کا کھاتے ہیں۔ تم لوگ اپنی دادی کے پاس چلے جائو ، ورنہ تمہاری ماں تم کو بھی دربار کا فقیر بنادے گی۔ خدا جائے وہ کس کے کہنے سے میرے بچوں کا ذہن خراب کرنے کی کوشش کرتے رہتے تھے۔ بچے ناسمجھی میں ایسے سوال مجھ سے پوچھتے کہ میں پریشان ہو جاتی تھی۔ میاں کو بتائی کہ تمہارے سگے ایسی باتیں کہتے ہیں، وہ جواب دیتے کہ جھوٹ تو نہیں کہتے، تب میرا دل خون بوجاتا ، مگر یہ سوچ کر صبر کر جاتی کہ کبھی تو ظلم کی رات ختم ہوگی اور خوشیوں کا سورج طلوع ہوگا۔ خیر کے کام کا انجام خیر ہوتا ہے، نیکی رائیگاں نہیں جاتی۔ خاص طور پر اگر والدین اپنی اولاد کے ساتھ نیکی کریں، ان کو پڑھائیں، لکھائیں اور اچھی تربیت کریں۔ میرے بچے بھی بالآخر بڑے ہوگئے ، پڑھ لکھ گئے، تو میری مصیبت کے دن بھی چھوٹے ہونے لگے ۔ اب میاں مجھے گالی دیتے یا برا بھلا کہتے، تو بچے ان کو روکتے وہ مجھ پر ہاتھ اٹھانے لگتے تو اولاد آگے بڑھ کر باپ کا ہاتھ پکڑ لیتی کہ ابا جان آپ ہماری ماں کو اب نہیں ماریں گے، ہم ایسا نہ کرنے دیں گے۔ اب صورت حال وہ نہ رہی تھی ۔ میرے بیٹے نے تعلیم مکمل کرلی تو اسے پولیس کے محکمے میں ملازمت مل گئی۔ وہ اپنے پیروں پر کھڑا ہو گیا تو میرے پیر بھی مضبوط ہوگئے۔ وہ باپ کا بازو تو تھا ہی، ماں اور بہنوں کا بھی سہارا بن گیا۔ حالات سازگار ہوئے ، تو میں نے اپنی بیٹی صبا کی شادی کردی۔ یہی سوچتی تھی کہ مجھے سکون نہیں ملا، لیکن اولاد کو سکھی دیکھوں گی، تو مجھے میرا کھویا ہوا سکون مل جائے گا، مگر ایسا نہ ہوا۔ میری بچی بھی میرے جیسا نصیب لے کر آئی تھی ۔ اس کا شوہر لاپروا اور سسرال والے تنگ دل تھے۔ وہ صبا کو اسی طرح ستاتے، جیسا میرے سسرال والوں نے میرے ساتھ کیا تھا۔ اب جب صبا روتی ہوئی آتی تو عتیق کا دل کتنے لگتا، ان کو بہت دکھ ہوتا۔ آخر اولاد تھی اور بیٹی کا دکھ تو کوئی باپ نہیں سہہ سکتا۔ عتیق کہتے، کسی دن میں جاکر ان لوگوں کو شوٹ کر دوں گا، جو میری بچی کو ستاتے ہیں، مگر مینان کو سمجھاتی کہ صبر سے کام لو۔ بیٹی کے معاملات بہت نازک ہوتے ہیں۔ ہمیں ان کا گھر بسائے رکھنا ہے، جلد بازی اور غصہ گھر اجاڑ ڈالتے ہیں ۔ یوں میں صبا کو سمجھا بجھا کر اس کے گھر بھجوا دیتی تھی۔ پولیس والے بدنام ہیں کہ رشوت لے کر مظلوموں کی بجائے مجرموں کی داد رسی کرتے ہیں۔ بے شک سب پولیس والے برے نہیں ہوتے، ان میں اچھے بھی ہیں او ربرے بھی ۔ دراصل ہمارا معاشره بی بگڑا ہوا ہے۔ بہر حال عتیق بھی اس خرابی سے پاک نہ تھے۔ تنخواہ قلیل تھی مگر رشوت کی آمدنی خوب تھی۔ اسی وجہ سے خوشحالی تھی اور گھر میں کسی شے کی کمی نہیں تھی۔ ان بی دنوں ایک ایسا واقعہ ہوا کہ جس نے ہم سب کو بلاکر رکھ دیا۔ ایک غریب بیوہ کی بیٹی کی شادی ایک خوش حال گھرانے میں ہوگئی۔ لڑکے اور لڑکی کی یہ پسند کی شادی تھی اور اس شادی پر لڑکے کے گھر والے خصوصاً ماں اور بہنیں راضی نہ تھیں۔ لڑکے کی ضد پر وہ اس غریب لڑکی کوثر کو بیاہ کر تو لے آئے تھے، مگر پھر انہوں نے بہو کا جینا حرام کردیا کہ جہیز بھی نہیں لائی تھی۔ ایک دن کوثر کو اسپتال لے جایا گیا کہ بری طرح جل گئی تھی۔ وہ بے چاری صحیح بیان بھی نہ دے سکی اور اسپتال میں چل بسی۔ یہ کیس عتیق کے پاس تھا۔ لڑکی کی مانایف آئی آر کٹوانا چاہتی تھی کہ اس کی بیٹی کو سسرال والوں نے مٹی کا تیل ڈال کر آگ لگائی ہے، جبکہ سسرالی اصرار کر رہے تھے کہ وہ خود کھانا پکاتے ہوئے جل کر مری ہے۔ لڑکے والے خوشحال تھے، انہوں نے کافی پیسہ دیا، لہٰذا میرے خاوند نے ان کا ساتھ دیا اور ایف آئی آر نہیں کالی  بیوہ بے چاری ، روتی پیٹتی چلی گئی۔ جب عتیق نے بتایا کہ لڑکی والوں کو دراصل سسرال والوں نے ہی جلایا تھا مگر ان کو نوٹوں کی گڈیوں نے بچالیا، تب مجھ کو بہت دکھ ہوا۔ میں نے کہا۔ آپ ایسے ظلم کا ساتھ نہ دیا کریں، چاہے لاکھوں میں رشوت ملے۔ ایسے پیسے کا کیا فائدہ، جس کے پیچھے کسی مظلوم کی آہیں ہوں۔ اگر ہمیں کسی غریب کی آہ لگ گئی تو کیا ہوگا؟ کہنے لگے۔ عرصے سے رشوت کا پیسہ کها رہی ہو۔ کیا اب تک کسی غریب کی آہ لگی ہے، جو اب لگے گی؟ اپنا فلسفہ اپنے پاس رکھو، ربی ،رشوت تو رشوت کون نہیں لیتا؟ تنخواہ کے پیسوں سے تو ہم چار بچو کو اچھے اسکول میں نہیں پڑھا سکتے، پھر ہمارے بچے امیروں کے بچوں سے مقابلہ کیسے کریں گے۔ غرض وہ ایسی باتیں کرتے کہ میں لاجواب ہوجاتی، تاہم مجھے کوثر کے جل مرنے کا بہت دکھ ہوا تھا۔ میں نے جب اس کی تصویر دیکھی تو آنکھوں میں آنسو بھر آئے۔ گل کوثر نام تھا اس کا، وہ واقعی پھول جیسی کومل تھی۔ ماں باپ نے بھے جانے کیا سوچ کر نام ركها تها۔ مجھے تو اس کے بارے سوچ کر کئی دنوں تک نیند نہ آئی تھی، خبر نہ تھی کہ ایسا ہی ایک زخم اپنے کلیجے پر بھی لگنے والا ہے۔ دوپہر ڈھلنے والی تھی، میں کھانا پکاکر اور برتن سمیٹ کر فارغ ہوئی کہاچانک دروازے پر دستک ہوئی۔ دستک اتنے زور کی تھی کہ میرا کلیجہ ہل گیا۔ میری چھوٹی بیٹی دروازے پر گئی۔ سامنے ہی ایک شخص کھڑا تھا۔ اس نے بتایا کہ میں آپ کی بیٹی صبا کا پڑوسی ہوں۔ آپ کو اطلاع کرنے آیا ہوں کہ آپ کی بیٹی اسپتال میں ہے، وہ کھانا پکاتے ہوئے جل گئی ہے، جلدی اسپتال جائیے ۔ یہ سن کر مجھے تو ہوش ہی نہ رہا، ننگے پائوں رکشے میں بیٹھ کر اسپتال گئی چھوٹی لڑکی باپ کو فون ملاتی رہی لیکن میں انتظار نہ کرسکی۔ وہاں اسپتال میں میری لخت جگر، کوئلہ صورت آخری سانسیں لے رہی تھی۔ تھوڑی دیر میں عتیق بھی پہنچ گئے، مگر بیٹی تب دنیا سے جاچکی تھی۔ آج ان کو احساس ہوا کہ کسی ظالم کا ساتھ دینے اور کسی مظلوم کی مدد کرنے کا کیا انجام ہوتا ہے۔ خدا کی لاٹھی بے آواز ہے، اس کے گھر دیر ہے اندھیر نہیں۔ جس نے کائنات تخلیق کی ہے، اس کے کچھ اپنے اصول ہیں اور وہ اٹل قانون ہیں۔ انسان کی خواہشات ان کو تبدیل نہیں کر سکتیں اور نہ خالق کے دربار میں رشوتیں اور سفارشیں چلتی ہیں او رجب وہ پکڑتا ہے، تو اس کی پکڑ بہت سخت ہوتی ہے ، پهر آدمی اس کی مرضی کے بغیر نجات پاسکتا ہے اور نہ اپنی گردن چھڑا سکتا ہے۔ مجھ پر تو جو قیامت گزری الفاظ میں لکھ نہیں سکتی، مگر عتیق بھی اپنی بچی کی جلی ہوئی لاش دیکھ کر بے تحاشہ رو رہے تھے۔ وہ مجھ سے کہ رہے تھے کہ تمہارے ساتھ میرے گھر والوں نے ظلم کیا اور میں خاموش رہا۔ اس کی سزا میری بچی کو ملی۔ میں نے رشوت لے کر مجرم چھوڑے تو خدا نے مجھے دکھایا کہ ظالم کا ساتھ دینے پر مظلوم کے دل پر کیا گزرتی ہے۔ اس کے آنسو اور آہیں عرش تک جاتے ہیں۔
Dadi Ki Jannat,پاکستان معرض وجود میں آیا تو ہمارے دادا دادی کی شادی کو صرف ڈیڑھ سال ہوا تھا۔ ان کے گاؤں میں فساد ہوا، کچھ رشتہ دار مارے گئے اور کچھ بچھڑ گئے۔ یہ لوگ بھی جان بچا کر ایک ٹرک میں لاہور آگئے۔ ان دنوں دادی کی گود میں پہلا بیٹا تھا، جو ابھی صرف چند ماہ کا تھا۔ بڑی مشکلوں کے بعد کلیم میں ایک چھوٹا سا دو کمروں کا گھر مل گیا اور پھر دادا جان کی نوکری بھی لگ گئی۔ توکل اللہ پر تھا، اس نے سبیل پیدا کر دی۔ اچھا گزارہ ہونے لگا۔ رفتہ رفتہ خاندان بڑھنے لگا اور ان کے پانچ بیٹے اور بیٹیاں ہو گئیں۔ روکھی سوکھی کھا کر بچوں کو پڑھایا اور ان کی تعلیم و تربیت میں رخنہ آنے نہیں دیا۔ بڑے بیٹے میرے والد بی ایس سی کر کے اپنے باپ کی جگہ فیکٹری میں لگ گئے۔ دوسرے نمبر والے چچا ایاز تھوڑے ضدی تھے، گھومنے پھرنے کے شوقین، اس لیے زیادہ پڑھائی نہ کی، مگر والدین کے فرمانبردار تھے۔ تیسرے اور چوتھے نمبر والے چچا دلشاد اور فرہاد نے بھی خوب پڑھا اور سب سے چھوٹے چچا ابرار زیادہ لاڈ پیار کی وجہ سے بگڑ گئے تھے۔ وہ دکان پر بیٹھنے لگے اور ایف اے کے بعد پڑھائی چھوڑ دی تھی۔ ہماری پھوپھیاں بھی بڑی لائق فائق تھیں۔ دونوں نے ایم اے انگلش کر کے اسکول میں پڑھانا شروع کر دیا۔ اب گھر کے حالات کافی بہتر ہو گئے۔ بیٹیاں اپنی تنخواہ سے جہیز کی چھوٹی موٹی چیزیں بنالیتیں۔ اسی دوران دادا نے تگ و دو کر کے چچا ایاز کو بھی نوکری پر لگوا دیا اور فرہاد چچا کو ایم ایس سی کروایا۔ وہ پڑھ لکھ کر خود کو بڑا ماہر اور عقل مند سمجھنے لگے۔ اب وہ بھائیوں سے اونچا بولتے اور ان کو خاطر میں نہ لاتے، جس پر دادی ٹوکتی تھیں۔ کوئی شک نہیں کہ گھر کو سنوارنے میں ان کا بڑا ہاتھ تھا۔ وہ یونیورسٹی کے دوستوں کے گھر آتے جاتے تھے اور انہیں اندازہ تھا کہ لوگوں میں مقبول ہونے کا کیا طریقہ ہے۔ اس لیے انہوں نے گھر کو سنوار کر اس کی حالت اچھی کر دی تھی۔ اب وقت آگیا تھا کہ بیٹوں اور بیٹیوں کی شادیاں ہو جائیں۔ اسی دوران ہماری دادی کا انڈیا جانے کا پروگرام بن گیا۔ وہ اپنے رشتہ داروں سے ملنا چاہتی تھیں۔ وہاں دادی کو اپنے بڑے بھائی کی بیٹی سنجیدہ پسند آگئی۔ دادی نے ٹھان لی کہ وہ اسے اپنی بہو بنا کر لے جائیں گی۔ وہ لڑکی آٹھویں جماعت میں تھی اور ان کا بیٹا بی ایس سی کر کے نوکری کر رہا تھا۔ سنجیدہ سانولی اور دبلی پتلی سی لڑکی تھی، لیکن دادی کو پسند تھی کیونکہ وہ سگی بھتیجی تھی۔ یوں وہ بھائی کی بیٹی سے اپنے بڑے بیٹے یعنی میرے والد کی منگنی کر آئیں کہ دوبارہ چکر لگا تو شادی کر کے اس بچی کو ساتھ لے آئیں گی۔ اس اثنا میں انڈیا اور پاکستان میں دوبارہ جنگ چھڑ گئی۔ دادا ابو نے بڑے بیٹے کا رشتہ کہیں اور کرنا چاہا، لیکن بڑے بیٹے اور ماں نے انتظار کرنے کی ٹھان لی اور سب کچھ اللہ پر چھوڑ دیا۔ یوں ان کا معاملہ التوا میں چلا گیا۔ دادی نے سوچا، کیوں نہ ایاز کا گھر بسا دوں، کوئی بہو تو گھر آجائے۔ اس طرح چچا ایاز کی شادی ماہرہ سے ہو گئی۔ نئی دلہن کو دو تین ماہ تو دادی نے خوب چھپر کھٹ پر بٹھا کر عیش و آرام دیا اور جب کام کے لیے کہا، تو اسے برا لگا۔ اس نے دو تین دن کھانا بنانے میں ہاتھ بٹایا، پھر دو کمروں کے مکان میں سے ایک کمرے میں علیحدہ ہو بیٹھی۔ وہ اب کمرے میں ہی کھانا پکاتی اور سوتی بھی وہیں تھی۔ دادی نے اسے کیا کہنا تھا، جب بیٹے نے کچھ نہ کہا۔ دادی چھپ چھپ کر روتیں، مگر بہو دیوروں سے بہت پیار کرتی تھی۔ اللہ جانے وہ پیار سچا تھا یا دکھاوے کا، بہرحال علیحدہ ہو کر بھی گھر میں کسی قسم کی بد مزگی نہیں ہوئی۔ ہماری دادی نے ہر معاملہ فراست سے سنبھال لیا۔ تین سال بعد انڈیا اور پاکستان کا راستہ کھلا تو دادا دادی کی خوشی کی انتہا نہ رہی۔ فوراً ویزا لگوایا، بڑے بیٹے کو ساتھ لیا، انڈیا گئیں اور سنجیدہ بیگم کو بیاہ کر لے آئیں، جو اپنے تمام رشتہ داروں، بہن بھائیوں، ماں باپ کو چھوڑ کر پاکستان آئی تھیں۔ یہ ہماری امی تھیں۔ شروع میں ان کا دل نہیں لگتا تھا۔ اپنے گھر والے یاد آتے تو بہت روتی تھیں۔ آہستہ آہستہ میاں کے پیار میں کھو گئیں، پھر جب میں پیدا ہوئی تو اولاد کی محبت نے ان کے دل سے میکے کی یاد بھی بھلا دی۔ امی دادی کی بہت فرماں بردار تھیں، لہٰذا ساس نے بھی سارا گھر ان کے ہاتھ میں دے دیا۔ چچا ایاز کی بیوی مکمل طور پر علیحدہ ہو گئیں کیونکہ چچا ایاز کو فیکٹری کی طرف سے مکان مل گیا تھا۔ اب سارا گھر میری امی کے ہاتھ میں تھا۔ وہ دادی کی سگی بھتیجی تھیں، خون کا رشتہ قریبی اور گہرا تھا۔ انہوں نے تینوں دیوروں اور نندوں کو دل سے لگا کر رکھا، ماں سے بڑھ کر پیار دیا۔ سب کے کپڑے دھونا، کھانا پکانا، اور کھانا پکا کر دکان پر بھیجنا، سب انہی کی ذمہ داری تھی۔ وہ نندوں سے زیادہ کام نہیں کرواتی تھیں کیونکہ وہ اسکول سے تھکی ہاری آتی تھیں۔ وقت گزرتا گیا، ہم چار بہن بھائی دنیا میں آگئے۔ امی نے ایک پڑھی لکھی لڑکی سے چچا دلشاد کی شادی کرادی اور ایک سندھی لڑکی سے دوسرے چچا کی۔ اب گھر میں جگہ کم پڑ گئی اور انہیں بڑے مکان میں آنا پڑا۔ اسی دوران دادا کو فالج ہو گیا۔ نئے گھر میں شفٹ ہونے کے ایک مہینے بعد دادا کی وفات ہو گئی۔ ایک بزرگ کم ہوا تو گھر بالکل بے رونق ہو گیا۔ وقت ہر حال میں گزرتا رہتا ہے۔ دو سال بعد دادی نے ایک اچھا گھر دیکھ کر دوسری بیٹی کو بھی بیاہ دیا اور تیسرے بیٹے کی شادی بھی اسی گھر کی لڑکی سے کر دی۔ کہتے ہیں کہ وٹہ سٹہ کی شادی کامیاب نہیں ہوتی، لیکن ہمارے گھر کی تو بات ہی کچھ اور تھی۔ دادی کا دم ایسا تھا کہ سبھی اس گھر کو اچھا کہتے تھے، لہٰذا یہ شادیاں بھی کامیاب ہوئیں۔ گھر میں تینوں بہوئیں ایک ساتھ خوش خوش رہنے لگیں۔ چچا ایاز کی بیوی جب تینوں دیورانیوں کو خوش دیکھتی، تو ان کا بھی دل چاہتا کہ میں اس گھر میں دوبارہ آ جاؤں۔ وہ اکیلی ہونے سے زیادہ پریشان رہتی تھیں۔ کبھی بیمار پڑ جاتیں تو کوئی پوچھنے والا ہوتا اور نہ سر دبانے والا۔ سودا خود لانا پڑتا، سارا کام خود کرنا پڑتا تھا۔ یہاں سب باری باری کام کرتے اور ایک دوسرے کے دکھ سکھ میں شریک رہتے تھے۔ انہوں نے میاں کی منت کی کہ ماں کو مناؤ، ہم بھی ان کے ساتھ رہیں گے۔ چچا نے ماں سے بات کی۔ ماں آخر ماں ہوتی ہے، انہوں نے بیٹے کو دوبارہ ساتھ رہنے کی اجازت دے دی۔ سات آٹھ سال تو یہ لوگ مل جل کر رہتے رہے، پھر آہستہ آہستہ چھوٹی چھوٹی باتوں اور بچوں کی وجہ سے رنجشیں ہونے لگیں۔ یہ قدرتی امر تھا، مگر دادی جان نے کہہ دیا تھا کہ جب تک میں زندہ ہوں، کوئی علیحدہ ہونے کا نام نہیں لے گا اور جو علیحدہ ہوگا، وہ مجھے ماں نہ کہے۔ اسی اثنا میں سب سے چھوٹے چچا کی بھی شادی کر دی گئی۔ اب پانچ بہوئیں اکٹھی رہنے لگیں۔ ہر کسی کا اپنا اپنا واش روم تھا مگر تین باورچی خانے، کھانے کا کمرہ، ایک ٹی وی لاؤنج، ایک لان اور دالان سب کے لیے مشترکہ تھے۔ سب مل کر رہتیں، ہنسی مذاق ہوتا۔ نہ شور شرابا اور نہ لڑائی جھگڑا۔ کبھی کبھار بھائیوں میں کوئی بات ہو جاتی مگر بہوؤں میں اتفاق تھا۔ ہر کام کی باری ساس نے لگائی ہوئی تھی۔ جو بہو اسکول میں ٹیچر ہوتی، وہ رات کو کھانا پکاتی، اور جو گھر میں ہوتیں، وہ صبح کا ناشتہ، دوپہر کا کھانا اور صفائی کرتیں۔ ہم سب بچے لان میں اکٹھے آپس میں ہنستے کھیلتے تو گھر میں روز ہی عید کا سماں ہوتا۔ محلے والے دیکھتے اور حیران ہوتے، رشک کرتے۔ بھائیوں کی اکٹھی کمائی میں برکت تھی۔ ایک سے ایک اعلیٰ چیز سب کے لیے گھر میں آتی۔ سب کے کمروں میں اے سی لگے تھے، جن کے بل دادی ادا کرتی تھیں۔ یہ نہیں کہ کوئی کم کماتا ہے تو اسے کم ملے گا اور جو زیادہ کماتا ہے، اسے زیادہ۔ سب کو ایک جیسا مل رہا تھا اور سب خوش بھی تھے۔ جو سنتا، حیران ہوتا کہ آج کل کون یوں اکٹھا رہتا ہے۔ اس دن قیامت کا سماں تھا جب پتا چلا کہ دلشاد چچا کے ہاں کبھی اولاد نہ ہوگی۔ بڑے بھائی اور بھابھی امی اور ابو دلجوئی میں پیش پیش تھے۔ انہوں نے چچا دلشاد اور ان کی بیوی کو تسلی دی اور کہا ہم ہیں نا، فکر کی کوئی ضرورت نہیں۔ جب بڑی بھابھی کی پانچویں اولاد ہوئی تو انہوں نے دادی سے اجازت لے کر اپنا بچہ چچا دلشاد کی گود میں ڈال دیا اور کہا یہ آج سے تمہاری اولاد ہے۔ اس بات سے وہ میاں بیوی بہت خوش ہوئے۔ انہیں ایک نئی زندگی مل گئی اور وہ بچہ ان کے کمرے میں منتقل کر دیا گیا۔ میرا یہ بھائی بہت لائق نکلا۔ ایف سی مکمل کرنے کے بعد نیوی میں چلا گیا اور انجینئر بن گیا۔ گھر میں آئے دن فنکشن ہوتے رہتے تھے۔ تھوڑی سی خوشی کو بھی ایسے منایا جاتا جیسے گھر میں شادی ہو۔ لوگ سمجھتے کہ واقعی کوئی شادی ہے کیونکہ چھوٹے سے فنکشن میں بھی پورے مکان پر چراغاں ہوتا تھا اور سب زرق برق کپڑے پہنتے تھے۔ یہی دادی جان کا حکم تھا۔ دادی کا گھر جنت کہلانے لگا۔ محلے والوں نے ہمارے مکان کا نام دادی ہاؤس سے بدل کر وادی کی جنت رکھ دیا تھا۔ ساری دنیا کی نظریں دادی کی جنت پر تھیں، مگر یہ قدرتی امر ہے کہ وقت ایک سا نہیں رہتا۔ کسی بدخواہ کی نظر لگ گئی اور دن جو چمکتے دمکتے، چہکتے مہکتے گزرتے تھے، ماند پڑ گئے۔ رونقیں خاموش ہو گئیں، یوں کہ دادی کو ہلکا سا بخار ہوا اور پھر بے ہوشی کا دورہ پڑا، جس میں وہ اللہ کو پیاری ہو گئیں۔ جس دن ان کا جنازہ اٹھا، گھر کے در و دیوار بھی گویا رو رہے تھے۔ بیٹے، بہوئیں، پوتے پوتیاں سب بلک بلک کر رو رہے تھے۔ ایک سال تک گھر پر سوگ کی کیفیت طاری رہی۔ ہنسنے کو جی نہ کرتا، کسی نے کوئی خوشی یا سالگرہ نہ منائی۔ محلے والے کہتے دیکھ لینا، اب سب علیحدہ ہو جائیں گے۔ یہ جنت اسی بزرگ عورت سے آباد تھی، اب یہ جنت ٹوٹ جائے گی۔ پھر وہ دن بھی آ گیا جب چچا فرہاد نے لوگوں کی باتوں کو سچ کر دکھایا۔ ان کے سالے نے گھر کا لالچ دیا کہ ہم تمہاری بیوی کو گھر میں حصہ دیں گے اور تمہیں باہر بھیج دیں گے۔ وہ لالچ میں آ گئے کہ سسرال والے سپورٹ کر رہے ہیں اور اعلیٰ علاقے میں پوش لوگوں کے درمیان گھر مل رہا ہے۔ بڑے بھائیوں نے سمجھایا اور التجا کی۔ کہا جب ہماری آمدنی کم تھی تو گزارا کیا، اب تم زیادہ کما رہے ہو تو ہمیں چھوڑ کر جا رہے ہو؟ جب دیکھا کہ یہ نہیں مان رہے تو چچا فرہاد نے صبح کے وقت، جب سارے بھائی کام پر روانہ ہو گئے، ٹرک منگوایا اور سارا سامان اس میں ڈال کر جانے لگے۔ امی نے ابو کو فون کر کے بلوایا۔ وہ دوڑے آئے اور دونوں بہنوں کو بھی فون کر کے بلوایا، کہ شاید ان کے کہنے سے رک جائیں۔ سب نے روکا، لعن طعن کی کہ اپنا گھر چھوڑ کر سالوں کے پاس جا رہے ہو، لیکن چچا فرہاد نہیں مانے۔ چچا فرہاد کے جانے پر ہم سب بہت روئے۔ اتنا تو شاید دادی کی وفات پر بھی نہ روئے ہوں گے۔ گھر میں افسردگی چھا گئی۔ چچا فرہاد اپنے سسرال جا بسے، جہاں انہیں چھت پر ایک کمرہ ملا۔ نیچے سالے اور ان کی بیویاں رہتی تھیں۔ کہا فی الحال یہاں رہو، جب درمیانی منزل خالی ہوگی تو تمہیں وہاں منتقل کر دیں گے۔ لیکن درمیانی منزل کبھی خالی نہ ہوئی۔ ان کے سالے ہر کام کے بعد طعنہ دیتے۔ کہتے فرہاد، مکھیاں مار رہے ہو؟ بجلی کا بل بھر آؤ۔ چچا فرہاد نے اپنی دکان بیچ دی اور ان کے کام کرنے لگے، لیکن باہر جانے کا خواب پورا نہ ہوا۔ پانچ سال اسی طرح گزر گئے۔ ایک دن عید کے موقع پر چچا فرہاد اچانک گھر آ گئے۔ ہم انہیں دیکھ کر بہت خوش ہوئے، لیکن ان کی حالت دیکھ کر سب افسوس کرنے لگے۔ وہ خود بھی کفِ افسوس مل رہے تھے کہ بھائیوں کا کہا نہ مان کر بہت بڑی غلطی کی۔ آج بھی ہماری دادی کی جنت آباد ہے، چاروں بھائی اور ان کی بیویاں خوش و خرم ہیں۔ لیکن وہ خوشیاں نہیں لوٹ سکیں جو اس وقت تھیں جب دادی زندہ تھیں اور پانچوں بیٹے اور بہوئیں اکٹھے تھیں۔ چچا فرہاد اب بیمار رہتے ہیں، مالی حالت خراب ہے، اور ان کے بچے ہمارے لیے اجنبی ہو گئے ہیں۔ ہم سب سوچتے ہیں، کاش دادی زندہ ہوتیں تو یہ سب نہ ہوتا۔ اپنوں کی غلطیاں اپنوں کو معاف کرنی چاہیے، مگر چچا فرہاد شاید شرمندگی کے باعث واپس نہیں آتے۔ دادی کی جنت سے ایک شاخ ٹوٹ گئی، جو اب کمزور اور زرد ہوتی جا رہی ہے۔
Allah ki Raza,شادی کے ایک سال بعد اللہ کے فضل سے میری گود ہری ہو گئی۔ سب دن رات دعائیں مانگتے کہ اللہ پاک ، ریاض کو بیٹا دے۔ اُن کی دعاؤں پر میرا دل کانپ جاتا کہ ان کی آرزوؤں پر پانی پھر گیا تو اس گھر میں میری قدر نہ رہے گی۔ ایک دن میری سہیلی ملنے آئی ، وہ ایک اسپتال میں نرس تھی۔ اس سے پریشانی بیان کی، تو وہ کہنے لگی۔ تم فکر نہ کرو، ہمارے لیبر روم میں دو تین خواتین کو ایک ساتھ لاتے ہیں۔ تم اسپتال میں نام لکھوا لو۔ جب تمہاری باری آئے گی، میں وہاں موجود رہوں گی اور تمہاری مدد کروں گی۔ میں نے ایسا ہی کیا اور جب پیدائش کا مرحلہ طے ہوا تو اس نے ننامنا بچہ میرے پہلو میں لا کر لٹا دیا۔ اس روز کسی وجہ سے ڈاکٹر دیر سے آئی تھی اور رات کے ایک بجے میں نے بچے کو جنم دیا تھا۔ پروین بڑی تجربہ کار تھی، اس نے میرے علاوہ ایک اور خاتون کی بھی ڈلیوری کرائی تھی۔ اس کے پہلے سے چار بیٹے تھے اور جب پانچویں بیٹے کو جنم دیا تو پروین نے اسے کہا کہ مبارک ہو، تمہاری بیٹی پیدا ہوئی ہے، پھر بڑی پھرتی سے اس کا بیٹا میرے پہلو میں لٹا کر میری بچی اس کے ساتھ لٹا دی۔ میں بہت خوش تھی۔ ہمارا شمار گاؤں کے چند گنے چنے امیر گھرانوں میں ہوتا تھا، اس لئے میں نے پروین سے کہا تھا کہ اگر تیرے ہاتھوں سے مجھے بیٹا ملا، تو میں تجھے سونے کے کنگن پہناؤں گی اور یہ منت بھی دل میں مان لی تھی کہ اپنے بیٹے کو حافظ قرآن بناؤں گی۔ یوں میں کسی اور کا لخت جگر لے کر گھر آگئی۔ سب خوش تھے کہ خدا نے ہمیں اولاد نرینہ سے نوازا ہے۔ خاندان کا نام لیوا پیدا ہوا ہے۔ بڑے چاؤ سے بچے کی پرورش ہونے لگی۔ میری ساس نے بچے کا نام محمد فیاض رکھا۔ جب وہ چار برس کا ہوا، تو میں نے اپنے خاوند سے کہا کہ میں بیٹے کو حافظ بنانا چاہتی ہوں۔ وہ دین سے بہت لگاؤ رکھتے تھے ، اس لئے میری خواہش پر فیاض کو حفظ کرنے کے لئے بٹھا دیا۔ ہم فیاض کوفجر کی نماز سے قبل بیدار کرتے۔ وہ گھنٹہ دو گھنٹہ مولانا صاحب سے قرآن پاک کی تعلیم حاصل کرتا، پھر اسکول چلا جاتا۔ میرا بیٹا بہت ذہین اور بلا کا حافظہ تھا۔ جب اس نے پانچویں جماعت پاس کر لی تو ہماری خوشی کا کوئی ٹھکانہ نہ رہا کیونکہ اس نے اسکول بھر میں اول پوزیشن لی تھی۔ فیاض کے ابو نے کہا۔ یہ اس قدر ذہین ہے، میں اسے شہر کے بہترین تعلیمی ادارے میں داخل کرادوں گا تا کہ یہ ڈاکٹر یا انجینئر بن جائے۔ اس بات سے میں پریشان تھی کیونکہ شہر میں ہاسٹل کی سہولت تو تھی لیکن اصل مسئلہ یہ تھا کہ فیاض کلام پاک حفظ کر رہا تھا۔ اگر ہم اسے شہر کے ہاسٹل میں داخل کراتے، تو اس کی دینی تعلیم نا مکمل رہ جاتی۔ میں نے خاوند سے کہا کہ پہلے کلام پاک حفظ ہو جانے دو، بعد میں اسے اسکول میں داخل کروادیں گے۔ وہ بولے۔ یہ ممکن نہیں، کیونکہ دو سال بعد اس کی عمر نکل جائے گی، پھر اسے چھٹی جماعت میں داخلہ دلوانا مشکل ہو گا۔ میں اسے اس سال چھٹی جماعت میں داخل کرواؤں گا۔ عرض وہ نہ مانے اور فیاض کوقریبی شہر کے اسکول میں داخل کر آئے اور ساتھ ہی ہاسٹل میں بھی داخلہ دلوا دیا۔ اب اسے ہر وقت اسکول کی فکر لگی رہتی ، جس کا نتیجہ یہ نکلا کہ قر آن پاک کی طرف اس کی رغبت ختم ہو گئی اور وہ شہر کی رونقوں میں کھو گیا۔ قر آن پاک دہرانے کی نوبت نہیں آئی تو وہ حفظ شدہ کلام پاک بھولنے لگا، جس کا مجھے بڑا قلق تھا، مگر کیا کرتی مجبور تھی۔ جب فیاض نویں میں گیا تو میرے خاوند خوشی سے پھولے نہ سماتے تھے کیونکہ یہ ان کا اکلوتا بیٹا تھا۔ اس کے بعد یکے بعد دیگرے میں نے تین لڑکیوں کو جنم دیا تھا۔ نویں میں گئے ابھی فیاض کو چودہ پندرہ دن ہوئے تھے کہ ایک روز اسکول سے چھٹی ہوئی تو اس نے دیکھا کہ بس چل پڑی ہے۔ اس نے سوچا اگر میں دوڑ کر سڑک پار کر لوں تو بس پر سوار ہو جاؤں گا، ورنہ پیدل جاتا ہو گا۔ اس نے آؤ دیکھا نہ تاؤ، بس کی طرف دوڑ لگادی۔ وہ بھاگتا ہو ابسوں کے درمیان سے گزرا تو اچانک پہلو سے ایک تیز رفتار بس آگئی۔ اس کے بعد اسے کچھ پتا نہیں کیا ہوا۔ ہوش آیا تو خود کو پٹیوں میں لپٹا پایا۔ راہ گیروں نے اٹھا کر قریبی اسپتال پہنچ یا تھا۔ اس وقت تک ہمیں اطلاع نہ ہو سکی تھی۔ ڈاکٹر نے لاوارث جان کر ٹانگوں سے جو گوشت ادھڑ گیا تھا، اسے کھینچ کھانچ کر ٹانکے لگا دیئے جس کا یہ نتیجہ نکلا کہ ایک دن میں ٹانگ کالی سیاہ ہو گئی۔ اس دوران بچے کی شناخت بھی ہو گئی۔ ہمیں اطلاع ملی تو ہم بھاگم بھاگ پہنچے۔ ڈاکٹروں نے میرے خاوند کو ہدایت کی کہ اسے فوراً لاہور کے بڑے اسپتال لے جاؤ۔ میری ساس شدید بیمار تھیں، اس لئے فیاض کے ابو نے کہا کہ صبح لے کر جائیں گے، لیکن دوسرے دن تک دونوں ٹانگیں پھول چکی تھیں اور زخموں سے بدبو آرہی تھی، تبھی وہ بیٹے کو فور لاہور لے گئے، جہاں ایک ماہر ڈاکٹر کی بھر پور توجہ سے میرے بیٹے کی جان بچ گئی، تاہم چھ ماہ ہمیں اسپتال میں رہنا پڑا۔ فیاض گھر آگیا مگر وہ ابھی چلنے کے قابل نہ تھا۔ علاج کے لئے اب بھی ہمیں ہر ہفتے شہر جانا پڑتا تھا۔ بہر حال رفته رفته زخم پوری طرح بھر گیااور وہ ٹھیک ہو گیا، لیکن اسے سر پر بھی چوٹیں آئی تو تھیں، جس کی وجہ سے اس کا ذہن پہلے جیسا نہیں رہا تھا۔ اب اس کو معمولی باتیں بھی دیر اور مشکل سے سمجھ میں آتی تھیں۔ دو سال بعد اس کو کم سنائی دینے لگا اور مزید ایک سال بعد حالت ایسی ہو گئی کہ اگر کوئی کان کے ساتھ منہ لگا کر پورے زور سے بھی بولے تو معمولی آواز سنائی دیتی تھی۔ مجھے رہ رہ کر خیال آتا کہ میں نے جو منت مانی تھی کہ اسے حافظ قرآن بناؤں گی اور وہ پوری نہیں کر سکی تھی، شاید اسی وجہ سے میرے بیٹے کے ساتھ یہ حادثہ ہوا ہے۔ پس میں نے اصرار شروع کر دیا کہ فیاض کو دوبارہ مولانا صاحب کے پاس بٹھانا ہے۔ یہ اسکول نہیں جا سکتا تو قر آن پاک حفظ کرلے۔ میرے میاں اسے دوبارہ سے قر آن پاک حفظ کرانے پر تیار ہو گئے اور ہم نے فیاض کو مولوی صاحب کے پاس بٹھا دیا ، مگر شاید خدا کو یہ منظور نہ تھا۔ وہ ایک آیت بھی یاد نہ کر سکا بلکہ چند دنوں میں اس کی قوت سماعت بالکل ختم ہو گئی۔ اب ہم اس کی طرف سے کلی طور پر مایوس ہو گئے۔ اس کی صورت دیکھ کر دل خون کے آنسو روتا تھا۔ میں رو رو کر دعا کرتی ، اے اللہ  ہماری مشکل آسان کر اور میرے بیٹے کو صحت کامل عطا فرما۔ خیال آتا تھا کہ اللہ پاک نے مجھے بیٹی دی تھی اور میں نے کسی اور عورت کا لخت جگر دھوکے سے ہتھیا کر اس کی گود میں بیٹی دے دی۔ بیٹا حاصل کر کے بھی ہمیں سخت اذیت اور پریشانی کے سوا کچھ نہ ملا۔ ہر طرف سے مایوس ہو کر میرے خاوند نے بیٹے کو ایک ٹیلر ماسٹر کے پاس بٹھا دیا کیونکہ زندہ رہنے کے لئے اسے کوئی نہ کوئی کام تو کرنا تھا۔ وہ بھی فارغ رہنے سے پریشان رہتا تھا۔ میرا بیٹا، جس قدر مقدور ہوا، دل لگا کر کام کرنے لگا اور دو ماہ میں خاصا کام سیکھ گیا۔ ہم نے اسے دکان لے دی، دو کاریگر رکھ دیئے تا کہ وہ ٹیلر ماسٹر کہلائے لیکن سر کی چوٹ نے رفتہ رفتہ اثر دکھانا تھا۔ وہ گونگا نہیں تھا ، لیکن گونگوں سے بدتر تھا کیونکہ اسے تو اشاروں میں بھی باتیں کرنا نہیں آتی تھیں۔ شکر ہے ، وہ آٹھ جماعتیں پڑھ چکا تھا۔ کوئی خاص بات ہوتی تو وہ ہمیں لکھ کر بتاتا اور ہم بھی اس سے لکھ کر باتیں کرتے۔ بچپن کے دوست اس سے دوستی چھوڑ چکے تھے۔ غیر تو غیر ہوتے ہیں، اب تو اپنے بھی اس سے کنی کترا جاتے اور اشاروں میں چند باتیں سمجھا کر گویا احسان عظیم کرتے تھے۔ اس کی ایک ٹانگ مڑتی نہیں تھی، اس لئے چلتے ہوئے ایسا لگتا ہے کہ گویا بندر اچھل رہا ہو۔ زہرہ ہمارے پڑوس میں رہتی تھی۔ وہ میرے بیٹے سے ہمدردی کرتی تھی۔ وہ ایک خوبصورت لڑکی تھی۔ اپنے کپڑے سلوانے فیاض کی دکان پر جانے لگی۔ کہتے ہیں کہ محبت کی نہیں جاتی ، ہو جاتی ہے۔ بس میرے نادان بیٹے نے اس حسینہ کے لئے تڑپنا شروع کر دیا۔ اس کے گھر کے چکر لگاتا۔ میں دعا کرتی ، اے خدا اس کے دل سے زہرہ کی محبت نکال دے کیونکہ اب میں مزید دکھ اور اس کی رسوائی برداشت کرنے کی تاب نہیں رکھتی تھی۔ میں نے لکھ لکھ کر فیاض کو سمجھایا کہ تم زہرہ سے پیار و محبت کے لائق نہیں ہو۔ یہ رشتہ ہمیں کبھی بھی نہیں مل سکتا۔ تم اس سے شادی کا خیال دل سے نکال دو، مگر وہ سمجھتا ہی نہیں تھا اور مجھے تنگ کرتا کہ اس کے والدین سے زہرہ کا رشتہ مانگو۔ مجھے خبر تھی، یہ ممکن نہیں ، پھر بھی اس کی تسلی کے لئے زہرہ کے گھر گئی۔ اسے کہا۔ بیٹی  انسان اچھا ہو یا برا، ادھورا ، لولا لنگڑا ہو مگر خدانے ہر انسان کا دل ایک جیسا بنایا ہے اور ہر دل میں کسی کے لئے محبت رکھی ہے۔ اللہ نے میرے بیٹے کے دل میں بھی محبت کا جذبہ رکھا ہے۔ بہتر ہے کہ تم اس کی دکان پر کپڑے سلوانے مت جایا کرو، ورنہ وہ زیادہ پریشان ہو گا۔ اس پر ترس کھاؤ اور اس سے دور رہو۔ وہ ایک دکھی اور معذور انسان ہے۔ ایسا نہ ہو کہ جذبات میں آکر کسی دن اپنی جان سے چلا جائے۔ تب زہرہ بولی۔ خالہ جان میں سمجھی نہیں کہ آپ کیا کہنا چاہتی ہیں ؟ میں نے صاف لفظوں میں کہا۔ بیٹی  میرا بیٹا تم سے شادی کی آرزور کھتا ہے اور روز مجھے کہتا ہے کہ میں تمہارے والدین کے پاس جا کر رشته طلب کروں، اب تم بتاؤ میں کیا کروں ؟ زہرہ کو ایک جھٹکا لگا پھر خود کو تابو پا کر وہ کہنے لگی۔ خالہ جان ہر انسان کو یہ حق ہے کہ وہ کسی کو پسند کرے یا شادی کی تمنا کرے، لیکن شادی بھی مخصوص حالات میں ممکن ہوتی ہے۔ آپ اسے سمجھائیے کہ یہ ممکن نہیں۔ میں شادی کے لئے اسے منتخب نہیں کر سکتی، یہ میری مجبوری ہے۔ یہ بات تو میں نے بہت بار سمجھائی ہے۔ مگر وہ سمجھتا ہی نہیں اور رونے لگتا ہے۔ یہ سن کر زہرہ پریشان ہو گئی اور کہنے لگی۔ خالہ جان  میں خود اسے سمجھا دوں گی۔ اگلے روز وہ فیاض کی دکان پر گئی اور باتوں باتوں میں اس سے کہا۔ فیاض  میں تمہاری بہت قدر اور عزت کرتی ہوں۔ میرا کوئی بھائی نہیں ہے، اس لئے میں تم کو دل سے اپنا بھائی سمجھتی ہوں ، پھر اس نے اپنی انگلی میں پہنی ہوئی انگوٹھی دکھائی اور کہا۔ میری منگنی بچپن میں چچا زاد سے ہو گئی تھی جو انگلینڈ میں ہے۔ وہ جلد آنے والا ہے۔ اس کے ساتھ شادی کے بعد انگلینڈ چلی جاؤں گی، لیکن میں چاہتی ہوں کہ تم میری شادی کے کپڑے سیو، مجھے تمہاری سلائی بہت پسند ہے۔ وہ آنکھیں جھکائے بولے جارہی تھی اور جب اس نے نظریں اٹھا کر دیکھا تو دھک سے رہ گئی۔ فیاض کی آنکھوں سے آنسوؤں کی جھڑی لگی ہوئی تھی اور اس کا چہرہ ایسے زرد ہو گیا تھا جیسے گیندے کا پھول۔ وہ پریشان ہو کر میرے گھر آگئی۔ اس نے مجھے بتایا کہ اس نے دکان پر فیاض سے بات کی تھی، تو اس کی حالت غیر ہونے لگی۔ ابھی یہ بات ہو رہی تھی کہ دکان سے کاریگر لڑکا دوڑا آیا اور کہنے لگا کہ جلدی چلیے ، فیاض بھائی کی طبیعت خراب ہو گئی ہے۔ ہم دکان پر پہنچے تو لوگ اسے اسپتال لے جارہے تھے کیونکہ اس کی ناک سے خون نکل رہا تھا۔ خدا جانے وہ پہلے سے بیمار تھا یا زہرہ کی باتوں کا اثر لیا تھا ، بہر حال اسے اسپتال لے گئے۔ کچھ روز سے اس نے دوا بھی نہیں کھائی تھی۔ یوں میرا بیٹا ایک دن اچانک ہم سے دور چلا گیا۔ خدا نے اس کو اتنی ہی زندگی دی تھی۔ ہماری دعائیں بھی کام نہیں آ سکیں۔ آج پروین نرس کے بقول، تمہاری بیٹی بہت اچھے لوگوں میں پھل پھول رہی ہے اور عیش کر رہی ہے۔ اس کی شادی ایک امیر گھرانے میں طے ہو گئی ہے اور وہ امریکا جانے والی ہے اور ادھر فیاض اپنا جیون ہار چکا ہے۔ اس تجربے سے گزرنے کے بعد میں اس نتیجے پر پہنچی ہوں کہ ہمیں اللہ کی رضا پر راضی رہنا چاہیے، کبھی فطری کاموں میں مداخلت نہیں کرنا چاہیے، کیونکہ جو وہ کرتا ہے، بہتر کرتا ہے۔
Khawabon Ki Haqiqat,میں شیخ صاحب کی بڑی بہو تھی۔ ہم قیام پاکستان سے قبل گورداس پور میں رہا کرتے تھے۔ سسر صاحب زمیندار تھے، گائوں میں ان کی بہت عزت تھی۔ ایمن ان کے مزارع کی بیٹی تھی اور ہمارے گھر میں کام کرتی تھی۔ وہ بہت سادہ و معصوم تھی۔ دبلی پتلی سی نازک اور دلکش یہ لڑکی اتنی پھر تیلی تھی کہ گھنٹوں کا کام منٹوں میں نمٹا دیتی تھی۔ ان دنوں اس کی عمر دس گیارہ سال ہو گی۔ میرے ایک دیور دہلی میں سکونت پذیر تھے۔ ساس، سسر اکثر وہاں رہتے اور زمینداری میرے شوہر ہی سنبھالتے تھے۔ میرا ایک بیٹا بلال دو سال کا تھا۔ ایمن اسے سنبھالتی تھی۔ وہ زیادہ وقت ہمارے گھر میں گزارتی۔ اس کے والدین بوڑھے تھے اور ایک ہی بھائی تھا جو ہمارے کھیتوں میں بھینسوں کی رکھوالی کرتا تھا۔ ایمن جب آتی، اداس دکھائی دیتی۔ میں اکثر وجہ پوچھتی مگر وہ ٹال دیتی تھی۔ ایک روز ا سے اداس دیکھ کر بڑے پیار سے پوچھا تو اس نے بتایا کہ اس کا بھائی ایک لڑکی سے شادی کرنا چاہتا ہے اور دونوں کھیتوں میں چھپ چھپ کر ملتے ہیں۔ اس لڑکی کے گھر والوں سے ہماری پرانی دشمنی ہے اور لڑکی کے چار جوان بھائی ہیں۔ میں اپنے ویر کو سمجھا سمجھا کر تھک گئی ہوں کہ تو امبر کا پیچھا چھوڑ دے ، ایسا نہ ہو اس کے بھائی تیرے خون کے پیاسے ہو جائیں مگر اس پر کسی بات کا اثر نہیں ہوتا۔ میرے بھائی علی مراد کو یہ رشتہ ملنا ممکن نہیں ہے مگر خون خرابے کا قوی امکان ہے۔ ابھی تک تو ان کا ملنا ایک راز ہے ، بات چھپی ہوئی ہے لیکن کسی دن ضرور یہ راز افشا ہو جائے گا۔ سوچنے کیا ہو گا۔ اباء اماں بوڑھے ہیں، وہ تو امبر کے نوجوان بھائیوں کا مقابلہ نہیں کر سکتے ، پھر ہو گا یہ کہ اس کے بھائی یا تو میرے بھائی کا خون کریں گے یا پھر مجھے اٹھالے جائیں گے۔ ہر وقت میں اسی خوف سے مرتی رہتی ہوں۔ اس کا فکر کرنا جائز تھا۔ گائوں میں ایسی داستانوں کا انجام ایسا ہی ہوتا تھا۔ میں نے ایمن کو تسلی دی کہ تم فکر نہ کرو، شیخ صاحب سے کہوں گی وہ تمہارے بھائی کو بلا کر سمجھا دیں۔ وہ اور زیادہ متفکر ہو گئی۔ کہنے لگی۔ مراد لالہ کا تو دماغ خراب ہے ، اس کی مت ماری گئی ہے ، وہ سمجھنے کا نہیں، پر جان سے ضرور جائے گا۔ مجھ سے ہی امبر کو پیغام بھجواتا ہے ۔ ابھی میں سوچ ہی رہی تھی کہ کیونکر ایمن کے مسئلے کا حل نکالوں، شیخ صاحب سے کہوں کہ نہ کہوں؟ ایمن کی فکر کا نتیجہ سامنے آگیا۔ خبر آگئی کہ ایمن کے اکلوتے بھائی مراد کو کسی نے رات کے وقت کلہاڑیاں مار کر قتل کر دیا ہے۔ ہم سب سکتے میں آگئے۔ کئی دن ایمن بد حال رہی۔ وہ کسی کام کاج کے قابل نہ رہی تھی، بس علی مراد کو یاد کر کے روتی تھی۔ اس کے بوڑھے والدین کا غم تو نا قابل دیدنی تھا۔ مرادان کا جواں سال بیٹا اور واحد امید زندگی تھا۔ وہ اس کے قتل کا صدمہ نہیں سہہ سکتے تھے۔ وہ جیتے جی مر گئے مگر ان کے جسم زندہ تھے۔ وہ زندہ در گور تو تھے ، بیٹے کے ساتھ گور میں نہ اتر سکتے تھے۔ وقت گزرنے لگا۔ رفتہ رفتہ ایمن کے بھی ہوش و حواس بحال ہونے لگے ۔ ہمارے گھر پھر سے آنے لگی۔ وہ اب بہت بھی بھی اور پر مردہ رہتی تھی۔ انہی دنوں قیام پاکستان کا اعلان ہو گیا۔ خیال تھا کہ گورداس پور پاکستان میں شامل کیا جائے گا، اچانک ایک روز رات کے بارہ بجے اعلان ہو گیا کہ گورداس پور پاکستان میں نہیں ہے۔ چنانچہ شیخ صاحب نے ہم لوگوں کو محفوظ طریقے سے بھیجوانے کا انتظام کرادیا کیونکہ ایک انگریز انتظامی افسر سے ان کے اچھے مراسم تھے۔ ایمن کو ہم ساتھ لے آئے البتہ اس کے باقی رشتے داروں اور والدین نے قافلے کی صورت میں آنے کی تیاری کرلی۔ ایمن کا کنبہ قافلے کے ہمراہ رات کو پین کی سمت رواں ہو گیا مگر بلوائیوں کے ہاتھوں آدھے راستے میں یہ سارا قافلہ قتل ہو گیا، صرف ایک شخص بچ گیا جو زخمی ہو کر گرا اور بے ہوش ہو گیا تو بلوائیوں نے اسے مردہ جان کر چھوڑ دیا۔ نجانے کب اسے ہوش آیا اور کس طرح وہ پاکستان میں آگیا۔ ایک روز اتفاق سے اس کی مڈ بھیٹر شیخ صاحب سے ہوئی۔ ایک ہی گائوں کے تھے اور دونوں ایک دوسرے کو پہچانتے تھے ، پس اس آدمی کی زبانی جس کا نام انور تھا، شیخ صاحب کو قافلے کے قتل ہو جانے کا علم ہوا جس میں ایمن کے تمام رشتے دار اور والدین ختم ہو گئے تھے۔ شیخ صاحب نے مجھے بتادیا لیکن میں نے ایمن کو نہ بتایا کہ جسے اپنے گھر والوں کا شدت سے انتظار تھا۔ سوچتی تھی کس طرح بتائوں، کیا وہ یہ صدمہ سہہ سکے گی؟ اب اس کا ہمارے سوا کوئی نہ تھا۔ میں اس لڑکی کا پہلے سے زیادہ خیال رکھنے لگی۔ وہ میرے بچوں سے پیار کرتی اور ان کی توجہ سے دیکھ بھال کرتی تھی۔ میری ایک نند کے دو بچے بھی ہم ساتھ لے آئے تھے۔ تحفظ کے پیش نظر انہوں نے ان کو ہمارے ساتھ بھیج دیا تھا اور خود بعد میں آنے کا ارادہ تھا۔ نند کی بیٹی زبیدہ، ایمن کی ہم عمر تھی۔ دونوں بارہ تیرہ برس کی تھیں جبکہ زبیدہ کا بھائی کشور اس سے دو سال بڑا تھا۔ نند کے یہ دونوں بچے بھی ہمارے گھر پرورش پانے لگے ۔ کچھ دن یہاں آکر پریشانی میں کٹے پھر میرے شوہر کو مکان اور زمین الاٹ ہو گئے تو ہم سکون کی زندگی بسر کرنے لگے۔ گورداس پور میں بھی زمیندار تھے اور یہاں پر بھی زمینداری کرنے لگے ۔ ایمن کو وہ ٹیچر پڑھاتی تھی جو ہمارے بچوں کو گھر پر ٹیوشن پڑھانے آتی تھی۔ ایمن اسکول نہ جاسکتی تھی لہٰذا میں چاہتی تھی کہ وہ گھر پر ہی دوچار جماعتیں پڑھ لے اور بالکل ان پڑھ نہ رہ جائے۔ ایمن ذہین تھی۔ توجہ سے آدھ گھنٹہ پڑھتی اور یوں گھر میں ہی اس نے آٹھویں کا کورس ختم کر لیا تو ہم نے بطور پرائیویٹ طالبہ اسے مڈل کا امتحان دلوادیا۔ لاہور بورڈ سے اسے منڈل کی سند مل گئی۔ وہ میٹرک کرنا چاہتی تھی مگر سابقہ ٹیوٹر خاتون کی شادی ہو گئی اور دوسری کوئی مناسب ٹیوٹر نہ ملی جو گھر آکر پڑھاتی۔ بچوں کی ذمہ داریوں میں الجھ کر میں نے اس لئے تردد نہ کیا اور اس کی میٹرک کرنے کی آرزو جو ادھوری رہ گئی تھی، بعد میں پوری ہوئی۔ میری نند کا بیٹا کشور اب جوان تھا اور وہ انجینئر نگ کر رہا تھا۔ یہ لڑکا ایمن اور زبیدہ سے دو برس بڑا تھا۔ کچھ دنوں سے میں یہ محسوس کر رہی تھی کہ وہ ایمن میں دلچسپی لینے لگا ہے۔ مجھ کو یہ بات خوف زدہ کر گئی کیونکہ شیخ صاحب سے ڈرتی تھی۔ کچھ بھی سہی، وہ تھے زمیندار ذہن کے آدمی اور ایمن کو گرچہ ہم نے اولاد کی طرح رکھا تھا تا ہم وہ تھی تو ایک غریب مزارع کی اولاد اس کا ہمارے خاندان سے جوڑ نہیں بنتا تھا۔ سمجھا بجھا کر میں شیخ صاحب کو راضی کر لیتی تو بھی ایسا ممکن نہ تھا کیونکہ زبیدہ اور کشور کے ماں، باپ انڈیا سے ہجرت کر کے نہیں آئے تھے اور اب ان کے بچوں کی تقدیر کا فیصلہ ہم ہی نے کرنا تھا۔ شیخ صاحب کا خیال تھا کہ وہ زبیدہ کی شادی اپنے بیٹے بلال سے کریں گے اور کشور کی شادی ہماری صاحبزادی فاطمہ سے ہو گی۔ گھر کے بچے تھے اور اپنے ہاتھوں کے پالے تھے ، ان کی تعلیم و تربیت پر بھی خصوصی توجہ ہم میاں، بیوی نے دی تھی۔ یہ پودے ہمارے لگائے ہوئے تھے جواب تناور درخت بن گئے تھے۔ ابھی تک ہم نے اپنے بچوں کے ذہنوں میں ایسی کوئی بات نہ ڈالی تھی۔ وہ بہن، بھائیوں کی طرح رہتے تھے لیکن اب ایمن ہمارے لئے ایک بڑا مسئلہ بن گئی تھی کیونکہ کشور کا جھکا ئو اس کی طرف واضح ہوتا جارہا تھا۔ ایک روز میں نے دیکھا کہ راہداری میں کشور نے ایمن کے کان میں سرگوشی کی اور وہ مسکرادی۔ مجھ کو اشارہ مل گیا کہ معاملہ یکطرفہ نہیں ہے، دونوں ہی ایک دوسرے کو پسند کرنے لگے ہیں۔ ایسے میں مسئلہ اور بھی لمبھیر ہو جاتا ہے جب دونوں طرف آگ برابر لگی ہوئی گی ہوئی ہو تا ہم خاموش ہوتا ہم خاموشی کے سوا میرے پاس اور کیا چارہ تھا۔ انجینئر نگ مکمل کرنے کے بعد کشور کو ایک اچھی ملازمت مل گئی اور وہ خود کفیل ہو گیا۔ میری نند اور نندوئی کے خطوط آتے رہتے ، ہم ان کے بچوں کے بارے میں آگاہی دیتے رہتے تھے۔ وہ ایک بار پاکستان آکر بچوں سے مل گئے تھے لیکن ان کو اپنے ساتھ نہیں لے گئے۔ ان کا خیال تھا کہ یہ پاک وطن میں ہی رہیں چونکہ میری نند کی ساس اپنا گھر بار اور انڈیا کو چھوڑ کر نہیں آنا چاہتی تھیں لہذا ساس، سسر کی ضعیفی کے باعث بیٹا اور بہو بھی ان کو چھوڑ کر نئے وطن کو ہجرت نہ کر سکتے تھے۔ میرے نندوئی ۔ ندوئی اپنے ضعیف والدین کی ضد سے مجبور تھے اور ان کے ماں، باپ اپنے گھر بار اور اپنے گائوں کی محبت سے مجبور تھے تاہم جس وقت فسادات ہو رہے تھے، انہوں نے یہ فیصلہ کیا تھا کہ حالات کے پیش نظر دو بچوں کو ہم لوگوں کے ہمراہ سر زمین پاک کو بھیجوا دینا ہی بہتر ہوگا کیونکہ نفرت کی آگ ہر طرف پھیلتی جارہی تھی۔ ایک روز میں نے بیٹی کے کان میں یہ بات ڈال دی کہ تعلیم مکمل ہوتے ہی اس کی شادی کشور سے کر دی جائے گی کیونکہ وہ اب بر سر روز گار ہو گیا ہے۔ صاحبزادی بھڑک اٹھیں۔ صاف کہہ دیا کہ وہ کشور کو اپنا بھائی مجھتی ہے ، ہر گز اس کے ساتھ شادی نہ کرے گی۔ اسے اپنا ایک ہم جماعت پسند تھا جو اس کے ہمراہ یونیورسٹی میں پڑھتا تھا۔ سلیمان نام تھا اور وہ اسی سے شادی کرنا چاہتی تھی۔ فاطمہ بہت ضدی تھی۔ مجھے معلوم تھا کہ وہ جو بات کرتی ہے ، اس پر قائم رہتی ہے اور شادی کے معاملے میں تو وہ اپنی پسند کے آگے کسی کی نہ چلنے دے گی۔ ہماری اکلوتی بیٹی تھی۔ شیخ صاحب فاطمہ سے بہت محبت کرتے تھے۔ وہ بیٹی کی آنکھوں میں آنسو نہیں دیکھ سکتے تھے لہٰذا میں نے فاطمہ سے کہا کہ تم مجھے کسی دن سلیمان سے ملواد و تا کہ میں دیکھوں وہ کیسا لڑکا ہے، کس گھرانے سے ہے۔ تمہارے والد ان چیزوں کو بہت اہمیت دیتے ہیں کہ لوگ اچھے خاندان کے ہوں اور تعلیم یافتہ، تہذیب یافتہ ہی نہیں نیک ، شریف بھی ہوں۔ کیا ہی اچھا ہو کہ زمیندار ہوں کیونکہ ہمارے ہم پلہ لوگ ہی ہم سے بیچ کریں گے۔ اپنی دانست میں ایسی شرائط گنوادیں کہ ایک لڑکے میں سبھی خوبیاں ملنی مشکل تھیں۔ کچھ دنوں بعد فاطمہ نے سلیمان سے ملوادیا۔ وہ میرے تصور سے زیادہ حسین نکلا۔ ایک خوبرو نوجوان تھا، اعلیٰ خاندان کا چشم و چراغ، پوزیشن ہولڈر اور زمیندار گھرانے سے تھا۔ گو یا کسی بات کی کمی نہ تھی اس میں ۔ سلیمان سے مل کر میں یہ ا یہ سوچنے پر مجبور ہو گئی کہ مجھے بیٹی کی خوشی کو مد نظر رکھنا چاہیے۔ فاطمہ سے کہا۔ مجھے سلیمان کے گھر والوں سے ملوائو، تو ہی تمہارے والد کو راضی کر سکوں گی۔ اس نے سلیمان سے کہا۔ ایک روز وہ مجھے اپنے گھر لے گیا۔ اس کے خاندان، گھر بار کو دیکھا اور والدین سے ملاقات کی تو دل باغ باغ ہو گیا۔ یہ واقعی خاندانی لوگ تھے ۔ بات چیت ، طور اطوار ، خاطر مدارات غرض ہر پہلو سے اعلیٰ تھے۔ ایک ہی ملاقات میں گرویدہ ہو گئی۔ ملتان کا ایک مشہور خاندان جو لاہور میں آباد تھا لیکن بہت بڑی زمینداری ملتان میں تھی جبکہ کشور خالی ہاتھ تھا، بس انجینئرنگ کی ڈگری تھی جس کی وجہ سے فی الحال معمولی درجہ کی ملازمت مل گئی تھی۔ ایمن کو بھی بیٹی کی طرح پالا تھا۔ وہ لاوارث اور یتیم تھی۔ اس نے جی جان سے میرے بچوں کی خدمت کی تھی، ان کی پرورش میں میری مدد کی تھی تبھی سوچ لیا کہ ایمن کی مرضی ہے تو اسے بھی خوشیاں دوں گی۔ آخر تو بیٹی کہتی ہوں، اسے بھی خوشی کی آرزو کا حق ہے۔ ایک دن شیخ صاحب خوشگوار موڈ میں تھے۔ بچوں کے رشتوں کی بات چلی۔ انہوں نے کہا۔ چاہتا ہوں کہ فاطمہ کی کشور سے اور زبیدہ کی شادی بلال سے کر دوں۔ یہ اچھا خیال ہے لیکن ہمارے بچے اب پڑھ لکھ گئے ہیں تو ہم کو ان کی مرضی بھی پوچھ لینی چاہیے۔ مرضی کیا پو چھنی ہے ، وہ ہمارے تابعدار اور فرمانبردار ہیں۔ جیسا فیصلہ کریں گے ، ان کو قبول ہو گا۔ آپ کی بات درست ہے شیخ صاحب  لیکن مرضی پوچھ لینے میں کوئی ہرج بھی نہیں ہے۔ دین میں یہ احسن امر ہے پوچھ لینا چاہئے کیونکہ بچے پڑھے لکھے ہیں۔ ایسا نہ ہو کل کو ہم ہی کو دھچکا لگے ۔ تم خود ہی پوچھ لو اور مجھے بتا دینا۔ انہوں نے اجازت دے دی تو میں نے فاطمہ اور بلال سے پوچھا۔ بلال نے زبیدہ کیلئے ہاں کہی اور زبیدہ نے بھی بلال سے شادی پر رضامندی امندی ظاہر کی ہر کردی لیکن فاطمہ کا ن فاطمہ کا مسئلہ ٹیڑھا تھا۔ وہ مجھے  بتا چکی تھی کہ سلیمان سے شادی کرے گا کرے گی۔ کشور اور ایمن کا معاملہ بھی معلوم تھا۔ ایک روز طریقے سے شیخ صاحب سے تمام باتیں گوش گزار کر دیں۔ پہلے تو وہ کچھ جزبز ہو گئے پھر جب میں نے دلائل دیئے اور سلیمان کے گھر والوں سے ایک بار ملاقات کیلئے اصرار کیا تو راضی ہو گئے۔ شیخ صاحب سلیمان کے والد سے مل کر خوش ہو گئے۔ دونوں کی دلچسپیاں اور امور زندگی مشتر کہ تھے۔ زمینداری میں خوشحالی کے اسرار ورموز جانتے تھے۔ انہوں نے بیٹی کا رشتہ سلیمان سے منظور کر لیا، تب بہت بڑی الجھن دور ہو گئی۔ میں نے فاطمہ کو سلیمان سے اور زبیدہ کو بلال سے بیاہ دیا۔ اب ایمن اور کشور رہ گئے۔ اس رشتے پر میں راضی تھی لیکن شیخ صاحب پریشان تھے ۔ کشور کے والدین ابھی حیات تھے اور گورداس پو پور میں ہی رہتے تھے۔ اس کا ایک بڑا بھائی فیروز بھی وہاں والدین کے ہمراہ قیام پذیر تھا۔ شوہر صاحب کا کہنا تھا کہ بہن اور بہنوئی کی رضا مندی کے بغیر ایمین سے بھانجے کارشتہ نہیں کر سکتا کیونکہ ایمن کی ذات مرتبے کا فرق ہے اور وہ ہمارے مزارع کی بیٹی ہے۔ ممکن ہے یہ بات کشور کے والدین کیلئے نا قابل قبول ہو۔انہوں نے بہن اور بہنوئی بہنوئی کو حالات سے آگاہ کیا اور پاکستان آنے کا لکھا۔ وہ لوگ چونکہ ایمن کے خاندان کو جانتے تھے اور اس کے پس منظر سے واقف تھے ، اس رشتے پر راضی نہ تھے۔ بیٹے کو سمجھانے نہیں آسکتے تھے۔ اپنے بڑے بیٹے کو بھیجا۔ فیروز نے پاکستان آکر کشور کو سمجھایا کہ تمہارے لئے ایمن کارشتہ موزوں نہیں ہے۔ ہم خاندانی لوگ ہیں، جدی پشتی زمیندار ہیں، یہ ہماری روایات کے خلاف ہے ۔ اگر چاہو تو تمہارا رشتہ ہم پلہ گھرانے میں ہو سکتا ہے۔ گورداس پور میں رشتہ کر لو، والدین یوں بھی تم سے ملنے کے آرزو مند ہیں۔ کشور راضی نہ ہوا۔ وہ نئے زمانے کا روشن خیال اور تعلیم یافتہ نوجوان تھا۔ اس نے کہا۔ والدین کی خدمت میں ضرور حاضری دوں گا، ابھی نئی نئی ملازمت ہے ، چھٹی فوری طور پر نہیں ملے گی۔ جب چھٹی ملے گی، آجائوں گا لیکن والدین سے عرض کر دیں میری جانب سے کہ میں ایمن سے ہی شادی کروں گا۔ اگر وہ راضی نہیں ہیں تب بھی معذرت خواہ ہوں۔ وہ بے سہارا، لاوارث ہے اور امید دلا کر میں پھر اس کے دل کو ٹھیس نہیں پہنچائوں گا۔ فیروز نے لاکھ سمجھایا، کشور نہ مانا۔ وہ ناامید ہو کر واپس چلا گیا۔ کشور کی مرضی سے شیخ صاحب نے بہن اور بہنوئی کی مرضی کے خلاف بھانجے کی شادی ایمن سے کرادی۔ جب شادی کی خبر میری نند آصفہ خانم کو ملی، وہ بہو دیکھنے کو انڈیا سے پاکستان آگئیں۔ دراصل بیٹے کو سرزنش کرنے آئیں کہ یہ تم نے کیا کر دیا۔ اپنے خاندانی نوکر کی لڑکی کو اپنا لیا۔ گویا محتمل میں ٹاٹ کا پیوند لگا دیا۔ آتے ہی وہ بیٹے کو لعن طعن کرنے لگی۔ ایمن کو بھی منہ نہ لگایا۔ دل میں بڑے خطرناک عزائم لے کر آئی تھیں۔ انہوں نے میرا جینا حرام کر دیا کہ بچے تمہاری سپردگی میں دیئے تھے اور تم نے نوکرانی سے میرے بیٹے کی قسمت پھوڑ دی۔ چھ ماہ رہیں۔ اس دوران دن رات ایمن کو برا بھلا کہتیں اور گالیوں سے تواضع کرتیں۔ ہمارے گھر کا سکون برباد ہو گیا۔ مجھے کہتی تھیں کہ میرے بیٹے کا نکاح کیا ہے ، اپنی بیٹی کو بڑے زمیندار میں بیاہ دیا۔ میں حیران تھی یہ کیسی خاتون ہیں جبکہ میں نے ان کے بچوں کی پرورش کی اور پڑھا لکھا کر کسی قابل بنایا۔ان کی ساری ذمہ داریاں ایک ماں کی طرح پوری کرتی رہی جبکہ انہوں نے بچوں کو پاکستان بھیج کر ان کی پھر خبر نہ لی۔ میں نے اور شیخ صاحب نے اپنے اور ان کے بچوں میں کوئی فرق روانہ رکھا تھا اور آج اس احسان کا ہم کو یہ ایسا صلہ دے رہی تھیں۔ بہر حال ان کے ویزے کی مدت ختم ہوئی تو یہ واپس چلی گئیں اور ہم نے شکر ادا کیا۔ بیچاری ایمن جو ہر وقت سبھی رہتی تھی، اس نے بھی خدا کا شکر ادا کیا۔ سنتی آئی تھی کہ بخت اور دولت مرد کو بیوی کے نصیب سے ملتی ہے۔ ایمن کا نصیب شادی کے بعد جاگ اٹھا تھا۔ چند سال کشور نے کم تنخواہ میں گزارا کیا، پھر اسے ایک ملٹی نیشنل کمپنی میں جاب مل گئی۔ ترقی ہوئی، تنخواہ میں اضافہ ہوا اور وقت کے ساتھ ساتھ تجربے نے اسے سونے سے کندن بنا دیا۔ اسے بیرون ملک ملازمت کا چانس مل گیا۔ پہلے سعودیہ عربیہ اور پھر یورپ چلا گیا۔ آج ایمن اپنے بچوں کے ساتھ انگلینڈ میں رہتی ہے ۔ وہ لوگ وہاں کے امراء میں شمار ہوتے ہیں۔ ایک بڑی تعمیراتی کمپنی میں کشور بطور انجینئر کام کرتا رہا اور اب اس کی اپنی کمپنی ہے جو دوسرے ممالک میں بھی بڑے پروجیکٹ پر کام کرتی ہے۔ یہ انسان کی اپنی قسمت ہوتی ہے کہ اسے کیا سے کیا مل جاتا ہے۔ ایسی اچھی زندگی اور شاندار مستقبل کہ جس کے بارے کبھی سوچا بھی نہ ہو۔ کون جانتا تھا وہ ڈری سبھی ایمن جو ہر وقت اداس رہتی اور میرے بچوں کو تیار کر کے اسکول بھیجا کرتی تھی، ان کے یونیفارم دھوتی اور کپڑے استری کیا کرتی، ان کے جوتے پالش کرتی تھی، وہ آج انگلینڈ میں بھی ملازم اور ڈرائیور رکھ سکتی ہے جہاں لوگ نو کر رکھنے کا تصور نہیں کر سکتے ۔ وہاں وہ ایک شاندار گھر میں رہتی ہے۔ اس وقت جب ہم انڈیا سے ہجرت کر کے آرہے تھے ، ہمارے ساتھ ایک حفاظتی دستہ آیا تھا۔ ایمن کی عمر صرف بارہ برس تھی اور گورداس پور میں ہر طرف فسادات کی آگ پھیل رہی تھی۔ اگر میں اس بچی کو ساتھ نہ لاتی تو شاید وہ بھی اپنے رشتے داروں اور ماں، باپ کے ساتھ فسادات میں کام آجاتی لیکن اس کی زندگی باقی اور خوش نصیبی بھی اس کی منتظر تھی کہ ایمن کے والدین نے اسے ہمارے ساتھ سر زمین پاک کی طرف ہجرت کرنے کی اجازت دے دی۔ جب بھی پاکستان کی تاریخ لکھی جائے گی، ایسے کئی واقعات رقم ہوں گے جب فسادات کی آگ نے نجانے کتنے گھروں کو راکھ کیا تھا، کتنی ہی ایمن جیسی دوشیزائیں اپنی عصمت اور زندگی سے محروم ہوئی تھیں۔ سچ ہے آزادی بڑی نعمت ہے لیکن اس کی قیمت بہت بھاری ادا کرنی پڑتی ہے۔ آزادی کے متوالوں کو گھر بار، زمین، زندگی،اولاد، اپنی عزتیں اور عظمتیں سبھی کچھ قربان کرنا پڑتا ہے ، تب ایک وطن اور آزادی کی مراد حاصل ہوتی ہے۔
Dard Ka Soda,آنکھ کھولی تو بری گھڑی نے اپنا منحوس سایہ مجھ پر ڈال دیا۔ میرا معصوم بچپن محرومیوں کی گود میں بسر ہوا۔ چھوٹی چھوٹی خواہشیں افلاس کی کند چھڑی سے ذبح ہوتی رہیں۔ جوانی آئی تو بدبختی بھی ساتھ لائی۔ جب گڑیوں سے کھیلنے کے دن تھے، ماں باپ کا سایہ سر سے اٹھ گیا۔ ترس کھا کر چچا گھر لے آئے، تبھی میرے ننھے ننھے ہاتھوں نے ہنڈکلیا سے کھیلنے کے بجائے برتن دھونا، جھاڑو لگانا اور کپڑے دھونا سیکھا۔ یہ دن ایسے تھے جیسے کسی اکیلے مسافر کے راستے میں تپتی دھوپ اور ببول کے کانٹے ہوتے ہیں۔ آج تک اُن نوکیلے دنوں کی یاد میرے رگ و پے میں چھبتی رہتی ہے۔ ماں باپ کا تصور کرتی ہوں تو جگر سے لہو ٹپکنے لگتا ہے۔ سولہ کا سن ہوا تو چچا اور دادا مجھ یتیم پر رحم کھاتے دیکھ کر اپنا منہ ادھر ادھر پھیرنے لگے اور چچی جھرجھریاں لینے لگیں۔ گلی محلے کے لڑکے میری جھلک دیکھ لیتے تو کہتے، میاں جی کے دروازے پر پڑے پردے کے پیچھے کوئی قیامت ہے یا بلا ہے۔ اب اس بلا کو کسی کے سر منڈھنے کی فکر گھر والوں کو چپکے چپکے ستانے لگی تھی۔ پڑوسنیں آتیں تو مجھ پر گہری نظر ڈال کر چچی سے سرگوشی میں کہہ جاتیں، جوان لڑکی ہے بہن، جلدی سے اس کے ہاتھ پیلے کرو۔ زمانہ برا ہے، ہم اچھے ہیں تو کیا ہوا۔ خود کو نہ جانچو، زمانے کی فکر کرو۔ چچی دادا سے پوچھتیں، پوتی کو کب بیاہنے کا ارادہ ہے؟ دادا جواب دیتے، کوئی اچھا رشتہ آئے تو ہم بھی جلدی اس فرض سے نمٹنا چاہتے ہیں۔ چچی کہتیں، ہاں، جو بھی رشتہ آئے، زیادہ سوچ بچار میں نہ پڑیں۔ آپ کو تو بڑھاپے کی جھپکیاں آنے لگی ہیں اور آپ کے سپوت ٹھہرے سدا کے لاپروا، ان کی بھتیجی کے بیاہنے کی کوئی فکر ہی نہیں۔ دادا کی گہری جھپکیاں بڑھاپے کی آخری ہچکی میں بدل گئیں، مگر میرے ہاتھ پیلے کرنے کوئی نہ آیا۔ جب چچا کو میری گزرتی عمر کا احساس ہوا تو وہ بھی فکر میں پڑ گئے۔ ہم جس علاقے کے باسی تھے، وہاں شادی کے وقت لڑکیوں کو نکاح میں دینے کے عوض دولہا یا اس کے وارثوں سے رقم لینے کا رواج تھا۔ لہٰذا جو بھی رشتہ آیا، وہ میری زندگی کا گاہک ہی آیا۔ تبھی چچا نے سوچا کہ جب بیچنا ہی رسم نکاح میں شامل ہے، تو پھر کسی ایسے کو داماد کیوں نہ بنائیں کہ لڑکی بھی امیر گھر میں جائے اور ہماری غربت کا بھی کچھ مداوا ہو جائے۔ تبھی انہوں نے مجھے کوہاٹ کے ایک امیر گھر کے سربراہ حاجی صاحب کے ہاتھ بیچ دیا۔ اس نے بدلے میں میرے چچا کی جھولی کو روپوں سے بھر دیا۔ یوں میرے جسم و جان کا سودا ہو گیا۔ ہمارے یہاں یہ رسم نہ تھی، اور چچا میرا ایسا بیاہ نہ چاہتے تھے، مگر غربت ان کی مجبوری بن گئی کیونکہ ان کے بہت سے بچے تھے۔ میں چچا کے افلاس بھرے گھر سے ایک کھاتے پیتے خوشحال گھر میں منتقل ہو گئی۔ نیا شہر، نیا گھر، اور نیا ماحول کئی دنوں تک دل پر وحشت طاری رہا۔ پھر وقت کے ساتھ ذہن نے نئے حالات سے سمجھوتہ کر لیا اور گھبراہٹ دور ہو گئی۔ سسرال والوں کے اچھے سلوک اور اچھی خوراک سے میرا رنگ و روپ نکھرتا گیا۔ میں ان پڑھ، گنوار لڑکی تھی، لیکن میرے حسن کا یہاں کوئی ثانی نہ تھا اور میری عادتیں اچھی تھیں۔ بڑوں کا ادب اور سلیقہ مندی میری شخصیت کا حصہ تھے۔ شرافت گھٹی میں پڑی تھی۔ کبھی کسی غلط ہاتھ نے مجھ کو نہیں چھوا، نہ کسی کی میلی نظر مجھ پر پڑی۔ کوئی نظر بھر کر دیکھتا تو میں سمٹ کر گلنار ہو جاتی۔ میری معصوم اور بے ساختہ باتوں نے میرے شوہر کا دل جیت لیا۔حاجی صاحب کی بیوی اب مجھے بہو نہیں بلکہ بیٹی سمجھنے لگیں۔ مجھے بچپن سے محنت مشقت کی عادت تھی، سو بن کہے گھر کے سارے کام کر دیتی تھی۔ میرے سگھڑاپے نے اُن کے مکانوں کو محلوں کی شان عطا کر دی تھی۔ ان کو میرے جیسی بہو چراغ لے کر ڈھونڈنے سے بھی نہ ملتی۔ یہ ہیرا خوش قسمتی سے اُن کے گھر کی زینت بنا تھا۔ مجھے خرید لانے کے بعد فوراً ہی دو چار رشتے داروں کو اکٹھا کر کے حاجی صاحب نے میرا نکاح اپنے بیٹے محبوب خان کے ساتھ پڑھوا دیا۔ ساس سسر نے گھر پر ہی مجھے زیورِ تعلیم سے آراستہ کر کے مجھ میں جو کمی رہ گئی تھی، اسے پوری کرنے کی کوشش کی۔ اب میں ہر غم اور فکر سے آزاد تھی۔ اتنا اچھا شوہر پا کر میں سمجھتی تھی کہ یہی میری زندگی کی معراج ہے۔ وہ بھی میرے بغیر کھانا نہ کھاتے تھے۔ اس دوران میری گود ہری ہو گئی۔ میں خوشی سے پھولی نہ سماتی تھی، مگر افسوس کہ یہ خوشی عارضی ثابت ہوئی۔ بچہ چند دن زندہ رہنے کے بعد فوت ہو گیا۔ میں بیٹے کو کھو کر بلک بلک کر روئی۔ یوں لگا کہ میرے روشن گھر میں اندھیرا بھر گیا ہے۔ ہر دم گھٹا گھٹا سا رہتا۔ دن رات آنسو گرتے رہے، پھر اس سیلاب بلا نے میرا سکون بہا دیا۔ آنکھوں سے اشک امنڈ امنڈ کر آتے اور میرے گھروندے کا تنکا تنکا بہا لے جاتے۔ ذرا سی بات کے بہانے میری زندگی بدل گئی۔ میرے شوہر کو اچانک نئے کاروبار کی سوجھی اور وہ اس سلسلے میں لاہور چلے گئے۔ ان کا جانا تھا اور میری بدبختی کا آغاز ہو گیا۔ میرا پورشن سسرال کے ایک گوشے میں واقع تھا۔ جو مہمان آتے، وہ سسر کے حصے میں ٹھہرتے تھے۔ اس دن ساس اپنی بیٹی کے گھر دوسرے گاؤں گئی ہوئی تھیں اور سسر، محبوب خان کے ساتھ نئے کاروبار کے سلسلے میں کچھ لوگوں سے ملنے چلے گئے تھے۔ اُن کے جاتے ہی سسر کے ایک رشتہ دار آ گئے۔ وہ پہلے بھی کئی بار آ چکے تھے۔ ساتھ ان کی بیوی بھی تھیں۔ میں نے انہیں عزت سے بٹھایا اور کھانے وغیرہ کا پوچھا۔ انہوں نے سوال کیا کہ حاجی صاحب اور ان کی بیوی کب آئیں گے؟ میں نے کہا کہ شاید شام تک آ جائیں گے۔ اس شخص کا نام شیر از خان تھا۔ اس نے کہا، میں نے بیوی کو شہر کے اسپتال میں دکھانا ہے۔ میں انہیں اسپتال لے جا رہا ہوں، تب تک حاجی صاحب یا ان کی بیوی آ جائیں گے۔ یہ کہہ کر دونوں میاں بیوی چلے گئے۔ دوپہر کو شیراز خان نے دوبارہ دروازے پر دستک دی۔ وہ اکیلا تھا۔ میں نے پوچھا، چاچا آپ کی بیوی کہاں ہیں؟ افسردہ لہجے میں بولا، اُسے ڈاکٹر نے اسپتال میں داخل کر لیا ہے۔ آپریشن بتایا ہے۔ ہم کسی تیاری کے بغیر آئے تھے، اب ایک شال، تکیہ، تھرماس، چائے کے گلاس اور کپ ایک ٹوکری میں رکھ دو۔ مجھے یہ سامان لے کر اسپتال جانا ہے۔ تمہارے ساس سسر آئیں تو بتا دینا کہ جان بی بی اسپتال میں داخل ہیں۔ میں نے تمام اشیا باسکٹ میں رکھ دیں اور کہا، چاچا، کھانا بھی بنا ہوا ہے، میں ٹفن میں ڈال کر دے دیتی ہوں۔ آپ اسپتال میں کہاں کھانا لیتے پھریں گے؟وہ راضی ہو گیا اور میرے سسر کے کمرے میں بیٹھ گیا۔ میں نے کھانا ٹفن میں ڈال کر اسے دینے گئی، لیکن مجھے معلوم نہ تھا کہ اس کی نیت میں فتور آ چکا ہے۔ جیسے ہی میں نے باسکٹ لے کر وہاں پہنچی، اس نے جلدی سے کمرے کی اندر سے کنڈی لگا دی۔ میں نے اسے اپنے سسر کی عزت کا واسطہ دیا، مگر وہ شیطان اپنے ناپاک عزائم میں کامیاب ہو گیا اور پھر وہاں سے نکل گیا۔ میں صدمے سے خود کو جیتے جی مردہ سمجھنے لگی۔ روتے ہوئے کچن میں جا بیٹھی اور چولہے کی راکھ سے اپنے سر کو خاک آلود کر لیا۔ جب تک ساس واپس نہ آئیں، میں روتی رہی۔ ساس مجھے اس حالت میں دیکھ کر گھبرا گئیں۔ میں ان کے گلے لگ کر رو پڑی۔ الفاظ تو آنسوؤں میں بہہ گئے۔ کچھ دیر بعد میں نے ہچکیوں میں اپنی بیتی قیامت کا احوال ان کو بتا دیا۔ وہ غم کے مارے سکتہ میں چلی گئیں۔ مہینہ بھر بعد وہ خالقِ حقیقی سے جا ملیں۔ میرے غم نے ان کا کلیجہ شق کر دیا تھا۔ ایک دن وہ لڑکھڑانے لگیں۔ میں نے اپنا غم بھلا کر انہیں سنبھالا۔ بڑی مشکل سے انہیں کچن کی دیوار کے پاس پڑے تخت پر لٹا دیا، مگر ان کا بدن ٹھنڈا اور بے جان ہو چکا تھا۔ ان کی روح قفس عنصری سے پرواز کر چکی تھی۔ یوں اس نیک بخت عورت کا سہارا بھی جاتا رہا اور میں دنیا کا مقابلہ کرنے کے لیے اکیلی رہ گئی۔ میری ساس نے تو میرے لٹنے کی داستان نہ اپنے شوہر کو بتائی تھی اور نہ بیٹے کو، مگر میں خاموش نہ رہ سکی اور محبوب کو ہر بات بتا دی۔ اس کا ردِعمل عجیب تھا۔ وہ مجھ سے متنفر ہو گیا اور بے رخی برتنے لگا۔ یہ صورتِ حال نہ اسے برداشت تھی اور نہ مجھے۔ ایک روز وہ تجارت کا بہانہ بنا کر آذربائیجان چلے گئے اور پھر واپس نہ لوٹے۔اب میں اور حاجی صاحب گھر میں تنہا رہ گئے۔ وہ بےچارے بیٹے کی جدائی میں سلگتے رہتے تھے اور شریکِ حیات کی وفات نے ان کا دل توڑ دیا تھا۔ کاروبار میں بھی دل نہیں لگتا تھا، مگر بزنس دیکھنا ان کی مجبوری تھی۔ جب انہیں دوسرے شہر جانا ہوتا تو میری فکر لگی رہتی کیونکہ اب میری ذمہ داری ان پر تھی۔ ان کا گھر پر رہنا ضروری تھا، اور ان کی خدمت بجا لانا میری مجبوری تھی۔ کھانے کے معاملے میں وہ لازماً گھر کا کھانا کھاتے کیونکہ باہر کے کھانے سے بیمار پڑ جاتے تھے۔ ایک دن میں نے ہمت کر کے ان سے کہہ دیا، چاچا جی، آپ دوسری شادی کر لیں۔ وہ حیرت سے بولے، بیٹی اس عمر میں مجھے کون رشتہ دے گا؟ میں نے جواب دیا، مگر آپ بھی تو تنہا نہیں رہ سکتے۔ دیکھ بھال کے لیے آپ کو شریکِ حیات کی ضرورت ہے۔ میں تو صرف کھانا پینا کر سکتی ہوں، لیکن دکھ بیماری میں تو بیوی ہی ساتھ دیتی ہے۔ آپ کے پاس روپے پیسے کی کمی نہیں۔ اگر کوئی رشتہ نہیں ملتا تو آپ کوئی عورت خرید کر اس سے نکاح کر لیں۔ آخر آپ نے مجھے بھی تو خریدا اور بہو بنایا۔ ایسے ہی اپنا بھی گھر بسا لیں۔ یوں مجھے بھی اکیلے گھر میں رہنے سے جو تنہائی اور گھبراہٹ محسوس ہوتی ہے، وہ ختم ہو جائے گی۔ میری بات ان کی سمجھ میں آ رہی تھی، مگر لحاظ کی وجہ سے خاموش تھے۔ بالآخر میں نے کوشش کر کے اپنے گاؤں میں ایک ایسے گھرانے کا سراغ لگا لیا جو غریب مگر شریف لوگ تھے۔ ان کی بیٹی کی عمر پینتیس سال کے قریب ہو چکی تھی، اور وہ بن بیاہی بیٹھی تھی کیونکہ ان لوگوں میں رشتہ کے بدلے رقم لینے کی روایت نہیں تھی۔ میں نے ایک ملازمہ کے ذریعے بات چلائی اور حاجی صاحب کا گھر بسانے میں مدد کی۔ حاجی صاحب پینسٹھ سال کے تھے، مگر صحت مند تھے۔ ان کی دوسری بیوی آ گئی، تو ہم دو عورتیں ہو گئیں اور میں اکیلی نہ رہی۔ میرے سسر کا غم تو ہلکا ہو گیا، لیکن میرا غم جو میرے سینے پر پہاڑ جیسے بوجھ کی طرح تھا، آج بھی ویسا ہی ہے۔ میں آج بھی اپنے محبوب شوہر کا انتظار کر رہی ہوں۔ محلے داروں اور گاؤں والوں کی نظر میں میں ایک باوفا بیوی اور عزت دار عورت ہوں، جس کو سب جھک کر سلام کرتے ہیں۔ میں دوسری شادی نہیں کرنا چاہتی کیونکہ مجھے اپنے محبوب خان کے لوٹ آنے کا انتظار ہے، جو میں اپنی زندگی کی آخری سانس تک کرتی رہوں گی۔ نہیں معلوم محبوب خان زندہ بھی ہیں یا نہیں، مگر میں انہیں زندہ ہی تصور کرتی ہوں۔ برسوں پہلے جو زہر میرے جسم میں اترا تھا، اس نے میری روح اور ضمیر کو نیلا کر دیا تھا۔ خدا جانے اس بوڑھے شیطان کو قدرت کی طرف سے کوئی سزا ملی یا نہیں، مگر مجھے تو بنا کسی قصور کے ایک طویل سزا بھگتنی پڑی۔ اب تو موت ہی مجھے اس سزا سے رہائی دلا سکتی ہے، کیونکہ میں ایک خریدی ہوئی عورت ہوں۔
Maan ki Naseehat,یوں تو اماں مجھ سے بہت پیار کرتی تھیں، لیکن سہیلیوں کے ساتھ دوستی کے معاملے میں بہت سخت تھیں۔ کسی لڑکی سے دوستی ہو جاتی، تو وہ اس کے بارے میں جاننے کے لئے بال کی کھال نکالنے لگتی تھیں۔ ان کی اس عادت سے مجھے بے حد کوفت ہوتی تھی، اس لئے میں کوئی سہیلی نہیں بناتی تھی۔ اسکول کی لڑکیاں اکثر ایک دوسرے کے گھر آتی جاتی تھیں، لیکن مجھے اس کی اجازت نہیں تھی۔ اگر کبھی کوئی ہم جماعت آ بھی جاتی، تو پہلے اماں اس کا تفصیلی انٹرویو کرتیں کہ کہاں سے آئی ہو، کس کی بیٹی ہو، ابا کیا کرتے ہیں؟ غرض کئی طرح کے سوال کرنے کے بعد ہی اسے مجھ سے بات چیت کی اجازت ملتی۔ آٹھویں تک تو میں نے برداشت کیا، پھر ایک روز بھرپور احتجاج کیا کہ میری سہیلیاں گھر آئیں گی تو آپ ان کو کچھ نہ کہیں گی اور میں بھی ان کے گھر جاؤں گی۔ تب ہی اماں نے کہا، اگر ایسا کیا، تو میں تم کو اسکول سے ہٹا لوں گی۔ آخر کیوں اماں؟ دوسری لڑکیوں کی مائیں تو ایسا نہیں کرتیں؟ میں نے روتے روتے پوچھ ہی لیا۔ اس لئے بیٹی کہ زمانہ خراب ہے۔ ہمیں نہیں پتا کہ کون لڑکی کس طرح کی ہے۔ کل کلاں، وہ تم کو کسی الٹے سیدھے معاملے میں پھنسا دے، تب کیا ہوگا؟ بیٹا انسان اپنے دوستوں سے پہچانا جاتا ہے۔ شریف والدین اپنی بچیوں کو نہ صرف اچھی تربیت دیتے ہیں بلکہ ان پر کڑی نگاہ بھی رکھتے ہیں۔ امی ٹھیک کہتی تھیں۔ جب تک وہ زندہ رہیں، مجھے کسی ایسی ویسی لڑکی سے دوستی کی جرات نہ ہوئی۔ بس ایک دو ہی گنی چنی سہیلیاں تھیں، جن کے گھرانوں کو اماں بخوبی جانتی تھیں۔ جب میں نویں جماعت میں تھی تو ایک روز اچانک امی کے پہلو میں درد اٹھا اور وہ دیکھتے ہی دیکھتے اپنے مالکِ حقیقی سے جا ملیں۔ گھر میں کہرام مچا ہوا تھا۔ میں سمجھدار تھی، اس لئے مجھے غم بھی زیادہ تھا۔ بڑے بھائی لاہور پڑھنے گئے ہوئے تھے، ایک بہن اور بھائی مجھ سے چھوٹے تھے۔ کبھی خود کو سنبھالتی، کبھی ان کو چپ کراتی۔ جانے والے چلے جاتے ہیں، امی بھی سب کو روتا بلکتا چھوڑ کر چلی گئیں۔ گھر میں ہماری بیوہ پھپھو، جنہیں بوا بلقیس کہا جاتا تھا، رہا کرتی تھیں۔ ماں کے بعد انہوں نے گھر سنبھال لیا، ورنہ ہمارا گھر بکھر گیا ہوتا۔ گھر کو تو سنبھلنا تھا، لیکن میرے ہاتھوں بکھر گیا۔ بلکہ یوں کہیے کہ میں اپنوں سے بچھڑ گئی، اور وہ بھی اپنی نادانی کے سبب۔ ماں جس بات سے روکتی تھیں، وہی کام کیا۔ سہیلیوں کے لیے ترستی تھی، اب نت نئی سہیلیاں بنا لیں۔ کچھ ماں کا غم غلط کرنے کو اور کچھ اپنی باتونی فطرت کی وجہ سے۔ دسویں جماعت میں تھی کہ ایک نئی لڑکی، درخشاں، ہماری کلاس میں آئی۔ بڑی نٹ کھٹ، کپتی، اور خوش لباس۔ وہ بہت جلد کلاس میں مقبول ہو گئی۔ ہر لڑکی اس کے ساتھ دوستی کی خواہاں تھی، لیکن جانے کیوں اس نے دوستی کے لیے مجھ جیسی سیدھی سادی اور کم عقل لڑکی کو چنا۔ جلد ہی ہم میں گہری دوستی ہو گئی۔ ہم اکٹھے وقت گزارتے، ساتھ ساتھ بیٹھتے، اور خالی پیریڈ میں اسکول کے گراؤنڈ میں چکر لگاتے۔ میرا گھر اس کے گھر کے راستے میں تھا، لہٰذا چھٹی کے وقت بھی ہم ساتھ نکلتے تھے۔ پھپھو کی طبیعت امی سے بہت مختلف تھی۔ وہ لا ابالی اور نرم مزاج تھیں۔ انہوں نے کبھی نہ پوچھا کہ تم اسکول سے دیر سے کیوں آنے لگی ہو یا تمہاری نئی سہیلی کیسی ہے؟ غرض مجھے پھپھو کی طرف سے کھلی چھوٹ ملی ہوئی تھی، کیونکہ وہ مجھے بہت چاہتی تھیں۔ ان کا ایک ہی بیٹا، اکمل، تھا۔ وہ پہلے اپنی دادی کے ساتھ رہتا تھا، پھر ہمارے گھر آ گیا اور ہمارے اسکول کے قریب کالج میں داخلہ لے لیا۔ وہ کبھی کبھی چھٹی کے وقت راستے میں مل جاتا، تو ہم اکٹھے ہی گھر آ جاتے۔ یوں درخشاں کی بات چیت اکمل سے ہونے لگی۔ وہ ایک خوبصورت لڑکا تھا، اس لیے مجھے محسوس ہوتا کہ درخشاں اسے پسند کرنے لگی ہے۔ وہ اس کی تعریف کرتی اور منتظر رہتی کہ وہ ہمیں چھٹی کے وقت مل جائے۔ تاہم اکمل کو یہ بات پسند نہ تھی۔ وہ درخشاں سے بہت کم گفت گو کرتا تھا۔ ایک دن پھپھو نے ابو سے اس خواہش کا اظہار کیا کہ وہ مجھے بہو بنانا چاہتی ہیں۔ والد صاحب نے کہا، اکمل میرے لیے بیٹوں جیسا ہے۔ اس رشتے پر مجھے خوشی ہوگی۔ یوں میری منگنی اس سے کر دی گئی۔ جب میں نے درخشاں کو بتایا تو وہ بجھ کر رہ گئی۔ میں نے اس سے پوچھا، کیا تمہیں خوشی نہیں ہوئی؟ کیا اکمل اچھا لڑکا نہیں ہے؟ وہ بولی، وہ اچھا ہے، بس میں تمہاری جدائی کے خیال سے اداس ہو گئی ہوں۔ یہ کہہ کر بات آئی گئی ہو گئی۔ میں ریاضی میں کافی کمزور تھی اور اکمل سے رات کو گھنٹہ بھر بیٹھ کر سوال سمجھتی تھی۔ اس بہانے ہم خوب باتیں کرتے، اور میں وہ باتیں درخشاں کو بتا دیتی۔ وہ کہتی، ذرا اس کی محبت کو آزماؤ تو، اسے کہو کہ تمہیں مہنگی گھڑی لا کر دے۔ میں آنکھ بند کر کے درخشاں کے اشاروں پر چلتی تھی۔ جیسا وہ سکھاتی، ویسا ہی اپنے منگیتر کو کہہ دیتی۔ اکمل میری ہر بات مانتا اور ہر فرمائش پوری کر دیتا۔ ہم ایک ہی گھر میں رہتے تھے، آپس میں بات چیت کرنے پر بھی کوئی پابندی نہ تھی۔ پھر بھی وہ کہتی، تم اپنے منگیتر کو کہو کہ وہ تمہیں سیر پر لے جائے۔ یوں میں اکثر اسکول کے بجائے اکمل کے ساتھ گھومنے چلی جاتی اور چھٹی کے وقت ہم گھر پہنچ جاتے۔ یوں سال بیت گیا اور میں نے میٹرک بھی کر لیا۔ اب بھی میں درخشاں کے گھر جاتی اور تمام حال اسے بتا دیتی تھی۔ وہ ایک لالچی لڑکی تھی۔ جب آتی، پوچھتی، تم نے اکمل سے کیا لیا؟ یا اس نے تمہیں کیا تحفہ دیا؟ اور کہتی، تم اس سے فرمائش کیا کرو تاکہ اسے تمہارے لیے کچھ نہ کچھ لانے کی عادت رہے۔ اکمل بی اے کر چکا تھا لیکن بےروزگار تھا۔ روز روز مہنگے تحفے کہاں سے دیتا؟ ادھر درخشاں کے سکھانے کی وجہ سے میں بھی کافی لالچی ہو گئی تھی۔ اب اگر اکمل خالی ہاتھ آتا تو مجھے برا لگتا، اور اس وقت تک صحیح طرح سے بات نہ کرتی، جب تک وہ میری فرمائش پوری نہ کرتا۔ آخر یہ سلسلہ کب تک چلتا؟ اکمل مجھ سے بدظن ہوتا گیا اور نفرت کرنے لگا۔ میں نے بھی اس سے لاپروائی اختیار کر لی۔ تب وہ برے لوگوں میں اٹھنے بیٹھنے لگا تاکہ کوئی شارٹ کٹ کر کے پیسے حاصل کرے اور میری فرمائش پوری کر سکے۔ لیکن ان لوگوں نے اسے نشے کی لت لگا دی۔ یوں چند مہینوں میں ہی وہ مکمل طور پر تباہ ہو گیا۔ وہ ایم اے میں داخلہ لے چکا تھا، لیکن تعلیم بھی ادھوری رہ گئی۔ اب پھپھو ہر وقت اکمل کے غم میں روتی رہتی تھیں، لیکن انہیں علم نہ تھا کہ ایسا کیوں ہوا ہے۔ البتہ مجھے کبھی کبھی احساس ہوتا کہ یہ سب میری وجہ سے ہوا ہے۔ اگر میں ایسا نہ کرتی، تو وہ سیدھا سادہ لڑکا تباہ نہ ہوتا۔ اس احساس نے مجھ پر افسردگی طاری کر دی۔ میں اس کا اظہار درخشاں سے کرتی، تو وہ بجائے دلجوئی کرنے کے خوش نظر آتی، گویا مجھے تباہ کرنے میں اس نے کوئی کسر نہ چھوڑی تھی اور اب اپنی کامیابی پر مسرور تھی۔ ایک دن اس نے بتایا کہ اس کی منگنی ایک امیر لڑکے، نادر، سے ہو گئی ہے، اور وہ کبھی کبھی اپنے منگیتر سے ملتی بھی ہے۔ وہ سارا دن بس اس کے گیت گاتی تھی۔ ایک دن کہنے لگی، نصرت، میں تمہارے منگیتر سے کئی بار ملی ہوں، لیکن تم نے ایک بار بھی نادر کو دیکھنے کی خواہش نہیں کی؟ کیا تمہارا دل نہیں چاہتا کہ اپنی سہیلی کے ہونے والے جیون ساتھی کو دیکھو؟ وہ بہت اچھا ہے، تم ملو گی تو خوش ہو جاؤ گی۔ میں نے جواب دیا، اکمل کا تو کالج ہمارے اسکول کے پاس تھا، اس لیے تم سے مل لیا کرتا تھا۔ میں بھلا تمہارے منگیتر سے کیسے مل سکتی ہوں؟ ایک دن اس نے کہا، چلو، میں تمہیں اس سے ملا کر لاتی ہوں۔ میں نے تمہاری اتنی تعریف کی ہے کہ وہ بھی تم سے ملنے کا مشتاق ہے۔ میں جھجھک رہی تھی کہ ایک غیر لڑکے سے کیسے ملوں گی، تبھی بہانہ کر دیا کہ آج پھپھو کے ساتھ بازار جانا ہے، پھر کبھی سہی۔ ایک ہفتے بعد درخشاں میرے پاس آئی اور کہنے لگی کہ اس کی امی بیمار ہیں، انہیں اسپتال لے جانا ہے۔ اس نے مجھے بھی ساتھ چلنے کو کہا، اور میں فوراً تیار ہو گئی۔ جب ہم محلے سے باہر نکلے، ایک سفید کار ہمارے سامنے آ کر رکی۔ اسے ایک لڑکا چلا رہا تھا۔ درخشاں نے تعارف کرایا، یہ نادر ہے، میرا منگیتر۔ نادر، یہ میری سہیلی نصرت ہے، جس کا میں اکثر ذکر کرتی ہوں۔ میں خاموشی سے مسکراتی رہی، لیکن دل ہی دل میں حیران تھی کہ ہم اسپتال جانے کے بجائے کسی اور طرف جا رہے ہیں۔ نادر ہمیں اپنے بنگلے پر لے گیا، جو بہت شاندار اور خوبصورت تھا۔ درخشاں نے بتایا کہ اس کے والدین گھر پر نہیں ہیں۔ میں اس کی بات پر یقین کر بیٹھی۔ اندر جا کر ہم نے چائے پی، اور پھر درخشاں اور نادر دوسرے کمرے میں چلے گئے۔ میں اکیلی بیٹھ کر کمرے کی قیمتی اشیاء کو دیکھتی رہی۔ وقت گزرتا گیا، لیکن وہ دونوں واپس نہ آئے۔ جب ایک گھنٹہ گزر گیا تو میں نے ہمت کر کے کمرے کے دروازے کو دھکا دیا۔ درخشاں اور نادر مجھے دیکھ کر چونک گئے۔ درخشاں فوراً بال ٹھیک کرنے کے بہانے غسل خانے میں چلی گئی، اور نادر میرے پاس آ کر بیٹھ گیا۔ مجھے الجھن ہونے لگی اور میں اٹھ کر جانے لگی، لیکن نادر نے دروازہ بند کر دیا۔ اب میں ساری حقیقت سمجھ چکی تھی۔ میری سہیلی نے مجھے دھوکہ دیا تھا اور اس لڑکے کے ارادے بھی ٹھیک نہیں تھے۔ میں نے درخشاں کو آواز دی، مگر اس نے کوئی جواب نہ دیا۔ اس لمحے مجھے اپنی ماں کی وہ نصیحت یاد آئی کہ کبھی سہیلیوں پر اندھا اعتماد نہ کرنا۔ میں روتی ہوئی گھر واپس پہنچی۔ جب محلے کے قریب پہنچے تو ابو نے ہمیں نادر کی کار سے اترتے دیکھ لیا۔ وہ سخت غصے میں تھے۔ میرے بکھرے حال کو دیکھ کر سب کچھ سمجھ گئے اور گھر آتے ہی مجھے مارنا شروع کر دیا۔ وہ بار بار پوچھ رہے تھے کہ میں کہاں گئی تھی اور کس کے ساتھ تھی، لیکن میرے پاس ان کے سوالوں کا کوئی جواب نہ تھا۔ ابو چھری اٹھانے لگے، لیکن پھپھو نے چھری چھپا دی۔ میں خوف کے مارے گھر سے بھاگ نکلی اور ریلوے اسٹیشن جا پہنچی۔ لاہور جانے والی ٹرین میں بیٹھ گئی، مگر منزل کا کوئی علم نہ تھا۔ میرے رونے کی وجہ سے قریب بیٹھی عورتوں نے مجھ سے بات کی اور میرا حال پوچھا۔ میں نے گھبرا کر جھوٹ بولا کہ ابو فوت ہو گئے ہیں اور میں لاہور اپنے گھر جا رہی ہوں۔ وہ سمجھ گئیں کہ میں سچ نہیں بول رہی، اور ایک عورت نے کہا، لاہور میں کہاں رہتی ہو؟ ہم تمہیں تمہارے گھر چھوڑ دیں گے۔ میں نے ان کے سوالوں کے جواب دینے سے گریز کیا، لیکن وہ مصر ہو گئیں کہ میں اپنا پتا بتاؤں۔ میں نے ان سے کہا کہ کل بتاؤں گی، ابھی مجھے آرام کرنے دو۔ رات کے وقت جب سب لوگ ٹی وی دیکھنے میں مصروف تھے، میں نے چپکے سے دروازہ کھولا اور باہر نکلنے کی کوشش کی، لیکن خوف کی وجہ سے قدم نہ بڑھا سکی۔ باہر کا اندھیرا اور اجنبیت مجھے موت کی دہلیز جیسا محسوس ہو رہے تھے۔ اسی دوران گھر کا مالک آگیا۔ اس نے جب مجھے یوں باہر جھانکتے دیکھا تو نرمی سے پوچھا، بیٹی اس وقت رات کے اندھیرے میں اکیلے کہاں جا رہی ہو؟ اس کے مہربان لہجے نے مجھے رونے پر مجبور کر دیا۔ میں گیٹ کے قریب بیٹھ کر پھوٹ پھوٹ کر رونے لگی۔ وہ بزرگ مجھے دوبارہ گھر کے اندر لے آئے اور اپنی بیوی سے کہا، یہ بچی بہت خوف زدہ ہے، اسے تنگ نہ کرو۔ سکون میں آ جائے تو خود ہی سب کچھ بتا دے گی۔ یوں میں دوبارہ ان کے گھر کی چھت کے نیچے آ گئی، لیکن دل میں ایک گہرا درد تھا۔ ماں کی نصیحت اور اپنی غلطیوں کا احساس بار بار میرے دل کو کاٹ رہا تھا۔ چند دن تک ان خواتین نے مجھ سے کچھ نہیں کہا، لیکن بہانے بہانے سے باتیں پوچھنے لگتیں۔ میں ان کے سوالوں پر رونے لگتی تھی۔ ایک دن بزرگ خاتون کی بہن اپنی بہو کے ساتھ آئیں۔ بہو کی گود میں ایک ننھا بچہ تھا، جسے میں پیار سے دیکھ رہی تھی۔ بزرگ خاتون کی بہن بولیں، تم ہمارے گھر چل کر رہو۔ انہوں نے بزرگ خاتون سے اصرار کیا کہ مجھے ان کے ساتھ بھیج دیں تاکہ وہ مجھے اپنی بیٹی بنا کر رکھ سکیں۔ ان کی محبت دیکھ کر میں بھی ان کے ساتھ جانے پر تیار ہو گئی، اور یوں ان کے گھر پہنچ گئی۔ دوسروں کے گھروں میں رہنے کا تجربہ ہوا تو سمجھ آئی کہ اپنا گھر، چاہے جیسا بھی ہو، جنت جیسا ہوتا ہے۔ بزرگ خاتون، جنہیں سب خالہ ماہتاب کہتے تھے، بہت اچھی تھیں اور میرا خیال اپنی بیٹی کی طرح رکھتی تھیں، لیکن ان کی بہو ندرت حامد کو میرا وہاں رہنا ایک آنکھ نہ بھایا۔ تاہم، اس نے سوچا کہ میں مفت کی نوکرانی ہوں، اس لیے اپنا کام مجھ سے کروانے لگی۔ اس نے سارا گھر کا کام میرے سر ڈال دیا، خود بچے کو گود میں لے کر آرام کرتی، اور مجھ پر حکم چلاتی۔ میرے کام میں ہمیشہ نقص نکالتی اور شاباش دینے کے بجائے جھڑکیاں دیتی۔ ایک سال تک میں نے یہ سب برداشت کیا، لیکن جب خالہ ماہتاب اپنے دوسرے بیٹے کے گھر چلی گئیں تو میرا وہاں رہنا مشکل ہو گیا۔ ایک دن ندرت باجی نے مجھے کسی بات پر بہت برا بھلا کہا۔ اس وقت انہوں نے مجھے باسی سالن دیا تھا، جو مجھ سے کھایا نہ گیا۔ میں نے روکھی روٹی پانی کے ساتھ کھائی، جس پر انہیں غصہ آیا کہ میں رزق کی ناشکری کر رہی ہوں۔ انہوں نے مجھے کہا، تو آوارہ اور گھر سے بھاگی ہوئی لڑکی ہے۔ ہم نے تمہیں پناہ دی اور تم شکر گزار ہونے کے بجائے نخرے کرتی ہو۔ میں نے جواب دیا، میں نے آپ سے کچھ نہیں مانگا اور نہ کوئی شکایت کی، پھر کیوں آپ مجھے ایسے باتیں سنا رہی ہیں؟ میرے جواب دینے پر ان کا غصہ اور بڑھ گیا۔ اس کے بعد میں نے فیصلہ کر لیا کہ اب مفت کی نوکرانی بن کر نہیں رہوں گی، چاہے کچھ بھی ہو جائے۔ سردیوں کے دن تھے۔ ایک شام جب موقع ملا، میں اپنا سامان اٹھا کر گھر سے نکل گئی۔ خالہ ماہتاب کے بھائی جو مجھے جیب خرچ دیتے تھے، ان کے دیے ہوئے چند سو روپے جمع کیے تھے۔ وہی رقم لے کر میں داتا دربار پہنچ گئی۔ وہاں ایک کونے میں بیٹھ کر نماز ادا کی اور اللہ سے دعا کی، اے اللہ آج کسی اپنے سے ملا دے۔ میں رو رو کر چپ ہو رہی تھی اور سوچ رہی تھی کہ جب سب چلے جائیں گے، تو شاید محافظ مجھے بھی نکال دیں گے۔ اسی وقت اچانک میری نظر ایک عورت پر پڑی۔ غور سے دیکھا تو لگا کہ یہ پھپھو ہیں، لیکن پھر سوچا کہیں کوئی اور نہ ہو۔ قریب جا کر دیکھا تو واقعی وہ پھپھو تھیں۔ میں پھپھو کہہ کر ان سے لپٹ گئی۔ پہلے تو وہ حیران ہوئیں، پھر مجھے پہچان کر بھینچ لیا۔ کہنے لگیں، ارے تم؟ تمہارے ملنے کی دعا ہی کرنے آئی تھی۔ شکر ہے کہ تم مل گئیں۔ یہ لمحہ میری زندگی کا سب سے بڑا کرشمہ تھا۔ پھپھو نے بتایا کہ انکل بھی ادھر مردوں کی طرف ہیں اور کسی کے لیے رشتہ دیکھنے لاہور آئے تھے۔ ساتھ ہی انہوں نے کہا، اب گھر چل۔ میں نے ڈرتے ہوئے پوچھا، ابا؟ وہ بولیں، پاگل وہ تمہیں صرف ڈرا رہے تھے تاکہ تم ایسی حرکت دوبارہ نہ کرو۔ وہ تمہیں مارنے والے تھوڑی تھے۔ پھپھو مجھے اپنے ساتھ عزیزہ کے گھر لے آئیں۔ وہاں ان کے بیٹے اکمل کے لیے رشتہ دیکھا جا رہا تھا، لیکن پھپھو نے انہیں منع کر دیا اور اکمل سے کہا، کیا تم نصرت کو قبول کرو گے؟ اکمل نے میری کہانی سن کر کہا، یہ میری منگیتر ہی نہیں، ہمارا خون بھی ہے۔ میں اسے بے یارو مددگار نہیں چھوڑ سکتا۔ آج میں اکمل کے ساتھ خوش و خرم زندگی گزار رہی ہوں۔ ابو نے بھی مجھے معاف کر دیا۔ جب میں ان سے ملی تو وہ بہت بوڑھے لگ رہے تھے۔ میرے غم میں وہ ایک سال میں اتنے بوڑھے ہو گئے جیسے پچاس سال گزر گئے ہوں۔ ابو نے کہا، بیٹی، میں نے تمہیں ڈرا کر بہت بڑی غلطی کی، جس کی مجھے سزا ملی۔ اب میں ہر کسی کو نصیحت کرتی ہوں کہ اپنی بچیوں پر نظر رکھیں اور انہیں سوچ سمجھ کر دوست بنانے دیں۔ ہر کوئی دوست بننے کے لائق نہیں ہوتا۔
Izat Ki Qeemat,پیپ پیپ پیپ  پیپ پیپ پیپ کرخت آواز والے اس ہارن نے صبح سویرے کالونی کے گیٹ پہ شور مچا رکھا تھا۔ چوکیدار نے ناگواری سے ڈرائیور کو دیکھا، وہ اس روٹین سے تنگ تھا۔ اسے معلوم تھا کہ اب سامنے والے خستہ حال گھر سے وہ باہر نکلے گی اور تسلی دے کر ایک بار پھر گھر کے اندر غائب ہو جائے گی جب تک یہ پیپ پیپ دوبارہ فضا میں نہ ابھرے۔ اف ارے بھائی آرہی ہوں توقع کے عین مطابق، مہوش نے زنگ کھائے دروازے سے جھانکا اور ہاتھ کے اشارے سے وین ڈرائیور کو صبر کا دامن تھامنے کا کہا اور خود ایک بار پھر دروازے سے جھلک دکھا کر غائب ہو گئی۔ لیکن لمحہ بھر بعد ہی وین ڈرائیور کے صبر کا پیمانہ ہمیشہ کی طرح لبریز ہو گیا اور اس نے ہارن پہ ہاتھ دھر دیا۔ تقریباً بھاگتے ہوئے مہوش نے گیٹ پار کیا، وین ڈرائیور نے خوبصورتی سے نظروں کا تبادلہ کیا اور دھم سے نازش کے برابر والی سیٹ پر بیٹھ گئی۔مجھے جتنا چڑ ہے اس وین کے ہارن سے، شاید ہی زندگی میں کسی چیز سے اتنا چڑ رہی ہوں۔ ہونٹ کھینچتے ہوئے سرگوشی میں دل کی بھڑاس نکالتی مہوش نے کن انکھیوں سے آس پاس بیٹھی لڑکیوں کے تیور دیکھے، جو ناگواری سے اسے ہی دیکھ رہی تھیں۔ہاں ہاں، معلوم ہے مجھے۔ نازش نے مہوش کی چڑچڑاہٹ سے لطف اٹھایا۔ لیکن دوسروں کا بھی تو خیال کرو، وہ تمہاری وجہ سے کتنا برداشت کرتے ہیں۔مہوش ایک دم چپ سی ہو گئی۔ جانتی تھی اس کی غلطی ہے۔ ویسے سوچو تو بے چارے وین والے کا بھی کیا قصور؟ اسے آگے بھی تو جانا ہوتا ہے، پھر وقت پر سب کو اسکول پہنچانا بھی اس کی ذمہ داری ہے، ورنہ میڈم کو تو تم جانتی ہی ہو، منٹ نہیں لگاتیں ہر کسی کے پیسے کاٹنے میں۔اچھا نا، بس وہ اس ہارن کی بات کر رہی تھی۔ مہوش نے جھینپ کر اپنی شرمندگی چھپائی۔ تم جانتی تو ہو، اس ہارن سے مجھے چڑ ہے۔ اسکول کے بعد کالج کی وین جو لی تھی، اس کا بھی تو ایسا ہی ہارن تھا نا؟ بات کو پلٹنے کی مہوش نے ایک کامیاب کوشش کی۔ہائے، کتنا وقت بیت گیا۔ نازش نے یاسیت سے کہا۔ ابھی کل کی بات لگتی ہے، ہم خود پڑھنے اسکول جاتے تھے اور اب پڑھانے جا رہے ہیں۔پتا نہیں کب اس اسکول کالج کی روٹین سے پیچھا چھٹے گا یار۔ مہوش کی سوئی وہی اٹکی ہوئی تھی۔ اب تو دل چاہتا ہے کوئی وظیفہ شروع کر دوں اپنی شادی کے لیے تاکہ روز صبح اٹھنے اور یہ پاں پاں پی پی کی منحوس آواز زندگی سے باہر نکلے۔شادی کے بعد اپنے بچوں کو اسکول نہیں بھیجو گی کیا؟ نازش نے ایک دم مہوش کی بولتی بند کرا دی۔انف بدتمیز سرخ چہرہ لیے مہوش نے اس بار خاموشی کو مقدم جانا، لیکن نازش کے چہرے کی شرارت اسے بتا رہی تھی کہ اب وہ کافی دیر تک اس بات کو لے کر مزے کرنے والی ہے۔  ہیلو۔ ہاں نازش کیسی ہو؟ مہوش نے موبائل اٹھاتے ہوئے سامنے رکھی اسکول کے بچوں کی کاپیوں پر ایک تھکی ہوئی نظر ڈالی۔وہ یار، کل میں اسکول نہیں آؤں گی، میم کو بتا دینا پلیز۔ مہوش نے جھجکتے ہوئے بات پوری کی۔کل میری سالگرہ ہے شاید نازش نے ناراض لہجے میں شکوہ کیا۔اور تم چھٹی کر رہی ہو؟ یعنی تمہیں یاد بھی نہیں تھا؟ارے ایسی کوئی بات نہیں، ناز میری پیاری دوست، دراصل لوگ مجھے دیکھنے آ رہے ہیں، تو تم سمجھ سکتی ہو، میں کیسے اسکول آ سکتی ہوں۔مہوش نے دھیرے سے بات مکمل کی تاکہ کہیں نازش کی پھر تقریر شروع نہ ہو جائے۔ ایک لمحے میں یہ بتا دیا کہ نازش کا موڈ زیادہ خراب نہیں ہوا۔اچھا اچھا، جاؤ، معاف کیا۔ کافی دریا دلی کا مظاہرہ کیا گیا۔لیکن مجھے ایک ایک چیز کی تفصیل بتانا پھرتمہیں نہیں بتاؤں گی تو کس کو بتاؤں گی؟ بس تم دعا کرنا کہ اس بار بات بن جائے۔ مہوش نے آہستگی سے دل کا بوجھ بچپن کی دوست کے سامنے اتارا۔امی بہت پریشان رہنے لگی ہیں، میری کہیں بات طے ہو تو نازیہ کی باری آئے۔ تم تو جانتی ہو، ہم تین بہنوں کی وجہ سے امی کس قدر تھک چکی ہیں، پھر ابو کے بعد وہ ویسے ہی ہر وقت سوچوں میں گم رہنے لگی ہیں۔میں جانتی ہوں مہوش اور فکر مت کرو، بس شادی کی تیاریاں پکڑو۔کیوں؟ تمہیں خواب آیا تھا کیا، جو ابھی لڑکے والوں کے آنے سے پہلے ہی شادی کی تیاریاں شروع کر دی؟خود کو سنبھالتے ہوئے مہوش نے نازش کی بات کا جواب دیا۔میرا دل کہہ رہا ہے، مہوش میں نے تو فوراً شکرانے کے نفل بھی مان لیے ہیں۔ اپنی بات پہ زور دیتے ہوئے نازش نے حق دوستی ادا کیا۔ شکریہ پیاری دوست ۔ تم سے بات کرنے کے بعد میرا حوصلہ ہمیشہ ہی بلند ہو جاتا ہے۔ مہوش نے آسودگی بھری سانس بھری اور کل کی تیاری کا سوچنے لگی۔  لو بھی پکچر دیکھو اور بتاؤ کیسے لگے۔ مہوش نے مسکراتے ہوئے کیک کا پیکٹ میز پر رکھتے ہوئے کہا، اور سناؤ، کیا ہو؟ ذرا تفصیل بیان کرو۔ نازش نے کیک کو ڈبے سے برآمد کرتے ہوئے سوال پوچھا۔ ویسے شکل و صورت تو اچھی ہے، خدا کرے آگے بھی اچھے ہی رہیں۔تمہیں پتا ہے وہ لوگ کل ہی شگن رکھ گئے، میرے ہاتھ یہ اور ہم سب حیران، یہ کیا ہو گیا؟ سکون سے کیک کے اوپر موم بتی روشن کرتی مہوش نے آنکھ کے اشارے سے حیران صورت والی نازش کو کیک کاٹنے کا اشارہ کیا۔ واہ واہ کیا بات ہے میری دوست کی۔ نازش نے چھری سے کیک کو شہید کیا اور دونوں دوستوں نے کیک کو اسٹاف میں بانٹ کر اپنے اپنے حصے لے کر بیٹھ گئیں۔ سسرال کے افراد بتاؤ، کتنے ہیں؟ کہاں رہتے ہیں؟ دلہا بھائی کیا کرتے ہیں؟ سب بتاؤ نا۔ کیک سے لطف اندوز ہوتے ہوئے نازش نے پے در پے سوالات کیے۔ تین عدد نندیں ہیں اور ایک ساس، بس یہی ہے پورا سسرال۔ یا اللہ خیر، پوری تین نندیں؟ نازش نے مصنوعی پریشانی سے ہر ممکن آنکھیں پھاڑیں۔تم کیسے رہوگی؟بدتمیز مہوش نے ایک دھپ دوست کے شانے پر مار کر بات کو آگے بڑھایا۔ دو نندیں شادی شدہ ہیں، بس ایک نند اور ساس ہوں گی میرے ساتھ۔ سسر کا انتقال ہو چکا ہے۔پھر تو شکر ہے۔ میں تو پریشان ہو گئی تھی کہ ہماری مہوش نندوں میں پھنس رہی ہے۔ ایک ہی تو نند ہے۔ تقریباً میری ہم عمر، ہم اچھے دوست بن کے رہیں گے۔ ہے ان شاء اللہ۔ میری دعا تمہارے ساتھ ہے۔ تم دیکھنا نازش ڈارلنگ تمہاری مہوش کی قسمت میں راوی چین ہی چین لکھے گا، کیونکہ بفضل خدا خود جو اتنے اچھے ہیں۔ گھر سے باہر نکلےہیں اسی لیے گھر کی قدر معلوم ہے۔مہوش نے فرضی کالر کھڑے کرتے ہوئے شوخی سے بات پوری کی۔ ساتھ ہی محدود بریک کے ختم ہونے کی بیل بج اٹھی، تو پورا اسٹاف الرٹ ہو کر اپنی اپنی کلاس لینے کے لیے تیار ہونے لگا۔  یہ لو جناب، کھاؤ مٹھائی۔ مہوش نے مٹھائی کا ڈبہ نازش کو پکڑاتے ہوئے ہلکی سی مسکراہٹ کے ساتھ کہا۔کیا بات، پکی ہوگئی تمہاری؟ نازش نے حیرت سے پوچھا۔ چٹ منگنی پٹ بیاہ والا چکر؟ہاں، بس وہ کل میری شادی کی تاریخ طے ہو گئی۔ اچانک وہ لوگ آگئے اور کہنے لگے کہ منگنی کی ویسے ہی کوئی شرعی حیثیت نہیں، تو کیوں نہ شادی کر لی جائے۔ارے واہ، یہ تو بہت اچھی خبر سنائی۔ نازش نے خوشی سے کہا۔ویسے شکر ہے کہ سسرال والے کافی لبرل ہیں۔ میری جاب پر پابندی نہیں لگا رہے۔ کہتے ہیں مرضی ہے، اگر نوکری کرتی ہو تو کرو، ہمیں کوئی مسئلہ نہیں، کیونکہ آصف کہہ رہے تھے کہ گھر چلانے کی ذمہ داری مرد کی ہوتی ہے۔اچھی سوچ ہے۔ نازش نے فوراً تعریف کی۔ ورنہ جاب کرنے والی لڑکی کے پیسوں پر سب کی نظریں لگی ہوتی ہیں۔لیکن اب میں سوچ رہی ہوں کہ کچھ وقت جاب جاری رکھوں اور اپنی ایک گاڑی لے لوں، تاکہ آگے جا کر محتاجی نہ ہو۔ہاں، گڈ آئیڈیا۔ نازش نے فوراً مہوش کو سپورٹ کیا۔ اٹھارہ ہزار اچھی تنخواہ ہے۔ اگر تم دس ہزار کی کمیٹی ڈال لو، تو بھی آٹھ ہزار بچیں گے۔ہوں، یہ بھی ٹھیک ہے۔ مہوش نے مسکراتے ہوئے نازش کو دیکھا۔ہاں، بس گاڑی لیتے ہی اس نوکری کو ٹاٹا بائے کر دوں گی۔ اف کم از کم اس پیپ پیپ سے تو جان چھوٹے گی۔ سامنے سے آتی وین کو دیکھ کر مہوش نے منہ بنایا۔  کلاس لیتے ہوئے نازش نے کب سے بجتے فون کو دیکھا، جہاں اس کی پیاری دوست کا نام اور دلہن بنی ایک تصویر جگمگا رہی تھی۔ہیلو بی بنو کیسی ہو؟ آگئی ہماری یاد؟ نازش نے فون اٹھاتے ہی کہا۔کیسی ہو میری جان؟ مہوش کا خوشگوار قہقہہ نازش کی سماعت سے ٹکرایا۔میں الحمدللہ بالکل ٹھیک ہوں۔ اور سناؤ، کب سے اسکول آرہی ہو؟بس کل سے، مہوش نے فوراً جواب دیا۔ارے ہاں، میں بھول گئی تھی۔ دس دن کی چھٹیاں دی تھیں کنجوس میڈم نے، نازش نے منہ بناتے ہوئے کہا۔ اور سناؤ، روٹین سیٹ ہو گئی تمہاری؟تقریباً ہو ہی گئی۔ کل کھیر میں ہاتھ ڈلوایا تھا سسرال میں۔واہ بھئی، سکھر بی بی شوہر کے دل تک معدے سے جانے کے طریقے۔ کہیں سسرال کے چکر میں اپنی دوست کو تو نہیں بھول گئی ہونا؟ارے ایسے کیسے ہو سکتا ہے نازش۔ بالکل بے فکر رہو، تمہارے لیے تو کھیر کا بھی حصہ رکھا ہے۔ کل لاؤں گی نا، مہوش نے اپنی دوست کا مان بڑھایا۔  بڑی مشکل سے ساتواں نمبر ملا ہے کمیٹی کا، نازش نے چائے کا سپ لیتے ہوئے تیزی سے کہا۔ دس منٹ رہ گئے تھے بریک ختم ہونے میں۔یہ تو دور کا نمبر ہے یار، مہوش نے مایوسی سے کہا۔ میں نے اپنی ساری سلامی بھی ابھی تک جمع کر رکھی ہے۔تو اچھی بات ہے نا۔ رکھو اپنے پاس تاکہ کمیٹی میں ڈال کر اپنی مرضی کی گاڑی لے سکو۔ اچھا یار، میں چلتی ہوں، ایگزام سر پر ہیں اور میڈم کی عقابی نظریں ہم پر جمی ہوئی ہیں۔چلو، کینٹین سے نکلتے ہیں، مہوش نے بھی تیزی سے ہاتھ میں پکڑی کاپیاں سمیٹیں اور اپنی کلاس کی طرف قدم بڑھا دیے۔  نازش، مہوش نے جھجکتے ہوئے اپنی دوست کو پکارا۔پھر کلاس لینی ہے تمہاری؟ نازش نے مسکراتے ہوئے سامنے بیٹھی مہوش کو دیکھا جو کافی دنوں سے تھکی تھکی محسوس ہو رہی تھی۔ہاں، لیکن  آج کیا مسئلہ ہے سسرال میں؟یار، وہ گھر میں بڑی نند کی دعوت ہے۔ ساس نے کہا تھا کہ پہلے کی طرح دو تین بجے مت آنا۔ کندھے اچکاتے ہوئے مہوش نے پھیکی سی مسکراہٹ کے ساتھ یہ بات کہی۔تو انہیں معلوم نہیں کہ ٹیچرز تو اسی وقت فارغ ہوتے ہیں؟ہاں، سب معلوم ہے، لیکن چھوڑو نا، خیر ہے۔ کون سی روز روز دعوت ہوتی ہے۔ ویسے بھی صرف ایک دو سالن ہی بنانے ہیں۔تم اسکول سے جا کر دعوت کا انتظام کروگی؟ نازش نے حیرانی سے کہا۔ وہ جو تمہاری نند تھی گھر میں، وہ ہاتھ نہیں بٹاتی کیا؟یہ سن کر مہوش ایک دم خاموش ہوگئی۔ اب کیا بتاتی کہ اس کی ہم عمر نند، گھر کی سب سے چھوٹی ہونے کی وجہ سے لاڈلی ہے، اور اس سے کسی کام کی توقع نہیں کی جاتی۔ بلکہ اس کا ناشتا اور کھانا بھی مہوش کی ذمہ داری ہے۔چلو، تم بے فکر ہو کر جاؤ۔ میں تمہاری کلاس دیکھ لوں گی۔ نازش نے گم صم بیٹھی مہوش کے کندھے پر ہاتھ رکھ کر اسے تسلی دی۔  تمہارے چہرے کی رونق دن بدن کم ہوتی جا رہی ہے، مہوش اور یہ حلقے کیوں بڑھ رہے ہیں؟ نازش نے تھکی ہوئی مہوش کو دیکھا جو گم صم بیٹھی ہوئی ہاتھ میں پکڑے کمیٹی کے پیسے گن رہی تھی۔کیا کہہ رہی تھی؟ سوری، میں ذرا مہوش نے گہری سانس لیتے ہوئے کمیٹی کے پیسے الگ کیے اور باقی پیسوں کو احتیاط سے پرس میں رکھا۔کوئی مسئلہ ہے، مہوش؟نازش نے اپنی بات دہرائی اور دوست سے سوال پوچھا۔مسئلہ؟ نہیں، ایسا کوئی بڑا مسئلہ تو نہیں ہے۔ اور یہ حلقے پتا نہیں کیوں ختم نہیں ہو رہے۔ مہوش نے نازش کے سوال کے جواب میں کچھ بے بسی سے اعتراف کر ہی لیا۔ ویسے ہاں، کچھ نیند کی کمی بھی تو ہے۔لیکن؟ لیکن کیوں؟ تم تو اسکول سے آف ہوتے ہی گھر چلی جاتی ہو، پھر کیا پہاڑ کھودتی ہو گھر جا کر؟ نازش نے ماحول کی سنجیدگی کو کم کرنے کے لیے ہلکے پھلکے انداز میں کہا۔گھر کا کام ہی ختم نہیں ہوتا، نازش۔ مہوش نے دونوں ہاتھوں کی ہتھیلیاں آپس میں مسلتے ہوئے کہا۔ آدھا دن ادھر ضائع ہو جاتا ہے، باقی دن گھر کے کام میں لگ جاتا ہے۔ سمجھ میں نہیں آ رہا، کیسے مینج کروں۔جاب چھوڑ دو، یار۔ گھر بیٹھو، سکون ہے۔ہاں، میں بھی یہ سوچ رہی تھی۔ تم کو پتا ہے، اگر کوئی میری کمیٹی کا نمبر لے لے تو مجھے پیسوں کی ضرورت نہیں ہے۔ بس ایسے ہی شوقیہ جاب جاری رکھی تھی، لیکن اب لگتا ہے کہ میری زندگی متاثر ہو رہی ہے۔اوکے، اوکے، ٹینشن مت لو، مہوش۔ کوئی نہ کوئی تمہاری کمیٹی کا نمبر لے لے گا، اور جب تمہارا نمبر کھلے گا تو اپنے جمع کیے ہوئے پیسے لے لینا۔ہاں، یہ ٹھیک ہے۔ اف یہ پھر آ گئی وہی وین۔ سامنے سے آتی وین کو دیکھ کر مہوش نے منہ بنایا۔ کم از کم اس دن اس منحوس آواز سے تو جان چھوٹے گی میری۔چلو، یار، نکلو۔ ہاں، چلو۔ نازش نے ایک گہری نظر مہوش پر ڈالی، جو ابھی بھی الجھی ہوئی لگ رہی تھی۔  ارے مہوش کی نظریں جھلملا گئیں۔ سیامنے ہی نازش کیک کے ساتھ کھڑی اسے دیکھ رہی تھی۔ مجھے تو یاد ہی نہیں تھا میری آج سالگرہ ہے ۔لیکن مجھے یاد تھا۔ اور یہ بھی لو۔ اس دن تم دکان پر دیکھ رہی تھیں، مجھے اندازہ ہو گیا تھا کہ تمہیں پسند آئی ہے۔بہت شکریہ، میری دوست۔ مہوش نے آنسو پیتے ہوئے نازش سے شال لی۔ وہ نازش کو نہیں بتا سکتی تھی کہ اپنی مرضی سے خرچ کرنے کا اختیار اب اس کے پاس نہیں رہا۔ویسے کیا یہ آخری شال تھی؟ کوئی اور بچی نہیں تھی؟ہاں، مجھے معلوم ہے۔ نازش سے نظریں چراتے ہوئے مہوش نے جواب دیا اور ایک آہ بھر کے خاموش ہو گئی۔ اگر دو شالیں ہوتیں، تو وہ اسی دن خرید لیتی، ایک اپنی نند کے لیے اور ایک اپنے لیے۔ کیونکہ اب اس پر یہ پابندی تھی کہ جو چیز وہ اپنے لیے خریدنا چاہے، اسے پہلے یہ سوچنا پڑتا ہے کہ گھر میں کسی اور کے لیے زیادہ ضروری تو نہیں۔ موجودہ اکلوتی نند کے لیے لینا بھی فرض سمجھا جاتا ہے۔میں نے سوچا، اب تم جاب چھوڑ دوگی تو دے دیتی ہوں، ورنہ تم اتنی عزیز نہیں ہو مجھے کہ ایک شال کے ساتھ گفٹ بھی دوں، نازش نے مذاق کرتے ہوئے مصنوعی انداز میں مہوش کو گھورا۔ویسے یہ تو بتاؤ، تین ماہ ہو گئے تم مسلسل آرہی ہو، کب جاب چھوڑنے کا ارادہ ہے بھئی؟ نازش نے ایک کیک کا پیس پلیٹ میں رکھتے ہوئے سوال پوچھا۔وہ دراصل مہوش کی آواز ایک دم لرزنے لگی۔ دراصل آصف نے نند کی شادی کے لیے اپنے آفس سے لون لیا ہے۔تو؟ نازش نے بھنویں اچکاتے ہوئے ناسمجھی سے مہوش کو دیکھا۔چلو جی، وین بھی آ گئی۔ تم خوش نصیب ہو، اس منحوس سے پیچھا چھوٹنے والا ہے بالآخر۔ نازش نے ہنستے ہوئے کہا۔ نازش میری مرضی سے زیادہ ضروری اب گھر کے اخراجات ہیں۔ آصف کی تنخواہ زیادہ تر قرضے اتارنے میں چلی جاتی ہے، اور میری سیلری سے باقی لوازمات پورے ہوتے ہیں۔ ویسے بھی، میری ساس کہتی ہیں کہ میاں بیوی ایک ہی گاڑی کے دو پہیے ہیں۔ ہم دونوں مل کر ہی گھر چلائیں گے اور ذمہ داری اٹھائیں گے۔ آخر میری جاب کا کچھ تو فائدہ ہونا چاہیے۔ سارا دن باہر رہتی ہوں، اگر چار پیسے گھر میں دے دوں گی تو کیا ہرج ہو جائے گا؟ نظریں نیچے کیے ہوئے مہوش نے اپنی ساس کے جملے دہرائے۔اسی لیے نامعلوم وقت کے لیے میری نوکری بھی جاری ہے، اور فی الحال یہ وین میری قسمت میں ہی ہے۔یعنی؟ نازش نے پھٹی ہوئی آنکھوں سے اپنی دوست کو دیکھا، جو یاسیت میں مسکراتی ہوئی جوان ٹیچرز کو دیکھ رہی تھی۔ کیا بات ہے، مہوش؟ کیا ہوا؟ بتاؤ، کھل کے بتاؤ۔یعنی یہ یہ کہ تمہاری دوست ہار گئی۔ اس کا جو دعویٰ تھا کہ وہ اپنے سسرال میں عزت سے اپنی مرضی سے رہے گی، وہ ناکام ہو گیا۔ آنسو پیتی ہوئی مہوش نے سچائی کا سامنا کیا۔ میں جاب کرنے والی، ایک تیز اور چالاک لڑکی ہوں جو گھر کے کام بھی کرتی ہوں اور نوکری بھی۔ تو کیا ہوا اگر اس تنخواہ سے اپنے شوہر کے کچھ مسائل حل کر دوں؟ میں عزت سے اپنے شوہر کے گھر رہتی ہوں، تو کیا ہوا اگر اس کے گھر والوں کا ذرا سا کام کر دوں؟ نندیں تو بہت تیز ہوتی ہیں، مجھے شکر ادا کرنا چاہیے کہ میرے جہیز کی چند چیزوں کے عوض وہ راضی ہو گئی ہیں۔ کیونکہ وہ گھر میں رہنے والی سیدھی سادی لڑکی ہے جسے زمانے کی ہوا نہیں لگی، اسی لیے وہ بالکل ٹھیک ہے اور میں سو فیصد غلط ہوں۔ اتنی سی بات ہے۔
Dhokha Aur Wafa,میں ساتویں جماعت میں تھی، جب چچا جان کی شادی ہوئی۔ اس تقریب کے بعد دادا جان نے جائیداد کا بٹوارہ کرنے کا ارادہ کیا، لیکن بڑے بیٹے کا موجود ہونا لازمی تھا۔ ان دنوں تایا حیدر آباد میں تھے اور ہم سب ملتان میں تھے۔ تایا کو حیدر آباد سے بلوایا گیا لیکن وہ کسی ضروری کام کی وجہ سے نہیں آسکے۔ تب دادا جان نے فیصلہ کیا کہ ہم سب حیدر آباد چلتے ہیں اور وہاں کی زمینوں کا بٹوارہ کر دیتے ہیں۔ یوں ہم سب تایا ابو کے پاس چلے گئے۔ بٹوارے کے لیے سب اکٹھے ہو گئے، تو تایا ابو کہنے لگے ملتان والی زمینوں کا تم لوگ آپس میں بٹوارہ کر لو، لیکن حیدر آباد والی زمین کا اصل حق دار میں ہوں، کیونکہ گزشتہ بیس سال سے میں ہی ان کو سنبھال رہا ہوں۔اس پر دادا جان نے کہا حیدر آباد والی زمین مالیت کے حساب سے زیادہ ہے اور تم تینوں بھائی میرے لیے برابر ہو۔ میں برابر بٹوارہ کروں گا۔ خیر، بٹوارہ تو ہو گیا، لیکن کچھ تلخیاں باقی رہ گئیں۔ ظاہر ہے تایا اس بات پر بہت ناخوش تھے۔ انہوں نے کہا کہ تم لوگوں نے میرا حق نہیں دیا۔ آج کے بعد تم لوگوں سے تعلق ختم ہے۔ حالانکہ دادا جان سے ان کی کوئی ناراضی نہ تھی، کیونکہ انہوں نے انصاف کے تقاضے پورے کیے تھے۔ فیصلہ یہ ہوا کہ وہ ہر سال ہماری زمینوں کا نفع دیں گے، لیکن دو سال گزرنے پر بھی انہوں نے ہمیں کوئی معاوضہ نہیں دیا۔ لہٰذا ابو نے فیصلہ کیا کہ حیدر آباد والی زمین وہ خود سنبھالیں گے اور اب وہیں رہیں گے۔ یوں ہم نے ملتان کو خیر باد کہہ کر حیدر آباد میں تایا کے قریب ہی گھر لے لیا۔ زمین کاشت کرنے کے ساتھ ساتھ ابو نے کاروبار بھی شروع کر دیا۔ ان دنوں میں آٹھویں اور تایا کا بیٹا انصر نویں جماعت کا طالب علم تھا۔ ابو اور تایا جان کی ناراضی برقرار تھی، البتہ ہم بہن بھائی ان کے گھر جاتے تھے، لیکن وہاں سے صرف انصر ہمارے گھر آتا تھا۔ اس کا دل ہم سب سے لگ گیا۔ وہ ایک خوبصورت اور خوب سیرت انسان تھا۔ وہ آتا تو سب ہی اس کے ساتھ پیار و محبت سے پیش آتے اور کافی دیر تک باتیں کرتے رہتے۔ رفتہ رفتہ وہ مجھ سے زیادہ مخاطب ہونے لگا، جس پر پتا نہیں کیوں، میرے بھائی چڑ کھانے لگے اور اس سے دور دور رہنے لگے۔ وہ مجھ سے عمر میں ایک سال بڑا تھا۔ اس کا روز آنا، محبت سے ملنا اور باتیں کرنا مجھے اچھا لگنے لگا۔ امی بھی اس کی خاطر مدارات کا کہتیں اور ہم حتی المقدور اس کی مہمان نوازی میں کوئی کسر نہ چھوڑتے۔ پہلے تو یہاں میرا دل نہیں لگا، پھر انصر کی وجہ سے یہ شہر مجھے اپنا سا لگنے لگا اور دل ہی دل میں، میں اسے چاہنے لگی، مگر میں اپنے دلی جذبات ظاہر کرنے کی ماہر نہیں تھی۔ ایک دن وہ ہمارے گھر بیٹھا ہوا تھا۔ میں نے واشنگ مشین لگائی تو اتفاقاً اس میں کرنٹ آیا۔ مجھے کرنٹ لگا تو زور سے چیخ نکل گئی۔ تب اس نے اپنی جان پر کھیل کر میری جان بچا لی۔ اس واقعے نے میرے دل میں اس کا مقام اور اونچا کر دیا۔ اس نے بھی ایک روز مجھ سے اپنے دلی جذبات کا اظہار کر دیا۔ پہلے تو میں چپ سنتی رہی، پھر منہ موڑ کر چلی گئی۔ اب وہ روز آنے لگا۔ ایک دن اس نے کہا ہمارے والدین کے درمیان زمین کی وجہ سے ناراضی ہے، اگر ہمارا آپس میں رشتہ ہو جائے، تو یہ ناراضی ختم ہو سکتی ہے۔ میں نے اس کی اس تجویز کا کوئی جواب نہ دیا۔ ظاہر ہے، میرے بس میں تو کچھ نہیں تھا۔ ایک دن اس نے میری کتاب اٹھالی، کچھ دیر کی ورق گردانی کے بعد کتاب واپس رکھی اور چلا گیا۔ میں نے کتاب کھولی، تو اس میں ایک خط رکھا ہوا تھا۔ لکھا تھا تمہیں میں نے ایک تجویز دی تھی، تم نے جواب نہیں دیا۔ کیا میری تجویز پسند نہیں آئی یا تم اس سے اتفاق نہیں کرتیں؟ خدا کے لیے کچھ تو جواب دو، کزن انصر۔میں نے اسی وقت ایک پرچہ لیا اور اس پر تحریر لکھی قابل احترام کزن انصر، لڑکی کی عزت نازک شے ہے۔ اس کے دامن پر ذرا سا بھی داغ نہیں لگنا چاہیے، ورنہ لوگ اسے پاک دامن نہیں کہتے۔ پھر لڑکیاں والدین کے حکم کی محتاج ہوتی ہیں۔ جس طرح ماں باپ کہیں، ان کا ہر حکم ماننا پڑتا ہے۔ ویسے تم مجھے اپنے گھر والوں میں سب سے زیادہ اچھے لگتے ہو۔ یہ خط میں نے اسے دے دیا۔ اس نے پڑھا تو اس کے چہرے پر پریشانی کے آثار نظر آنے لگے۔ تب میں نے کہا ڈیئر کزن ویسے تو ہمارا ملن بہت مشکل ہے، کیونکہ ہمارے والدین میں ناراضی برقرار ہے لیکن پھر بھی میں تمہارے ساتھ ہوں۔ اگر قسمت نے ساتھ دیا تو اس رشتے کو ضرور نبھاؤں گی۔ ان الفاظ نے اس میں ایک نئی امنگ پیدا کر دی۔ اسے لگا، جیسے وہ مجھے حاصل کر لے گا، لیکن خدا کو کچھ اور ہی منظور تھا۔ اس بات کو کچھ ہی دن گزرے تھے کہ ہماری چاہت کو کسی کی نظر لگ گئی۔ اس نے کچھ لکھ کر میری کتاب میں رکھا ہی تھا کہ میرے بھائی نے کتاب اٹھائی۔ کھول کر دیکھا تو اس میں خط تھا۔ بھائی نے خط پڑھا اور لے جا کر ابو کو دے دیا۔ ابو نے مجھے بلایا اور پوچھا کیا یہ تحریر انصر نے لکھی ہے؟ میں نے اقرار کیا۔ انکار کی گنجائش ہی کب تھی۔ تب ابو غصے میں آگئے۔ پہلے تو مجھے برا بھلا کہتے رہے کہ مجھے تم سے ایسی امید نہ تھی، پھر خط تایا کو بھجوا دیا۔ تایا ابو نے انصر کو بہت ڈانٹا کہ تم چچا کی بیٹی سے عشق لڑا رہے ہو۔ جانتے ہو کہ انہوں نے میرے خون پسینے سے آباد زمین چھین لی اور اب میرے گھر کے سامنے ہی گھر لے کر میرے سینے پر مونگ دلنے آ بیٹھے ہیں۔ تم ان کی بیٹی سے شادی کرو گے؟ اس سے بہتر ہے کہ تم مجھے گولی مار دو۔ وہ میرا بھائی نہیں، غاصب ہے، دشمن ہے اور اب تم بھی ویسے ہی ہو۔ لہٰذا یہاں سے دفع ہو جاؤ۔ یہ کہہ کر تایا نے انصر کو گھر سے نکال دیا۔ انصر گھر سے نکل کر ملتان آ گیا، مگر ڈر کی وجہ سے دادا اور چچا کی طرف نہیں گیا بلکہ ہوٹلوں میں رہتا رہا۔ میرے بھائیوں کو معلوم تھا کہ تایا نے اسے نکال دیا ہے، لیکن انہوں نے کسی کو نہیں بتایا۔ دوسرے شہر میں اکیلے لڑکے پر بہت سی مصیبتیں آسکتی ہیں۔ ایک بار پولیس والوں نے اسے آوارہ گردی کے الزام میں پکڑ لیا۔ جو رقم اس کے پاس تھی، چھین لی، پھر چھوڑ دیا۔ اب رقم کے بغیر اس کا وہاں رہنا مشکل ہو گیا، تب اس نے سوچا کہ کسی دوست سے مدد مانگنی چاہیے۔ فون پر اس نے کسی دوست کو کہا کہ میں تمہارے پاس لاہور آرہا تھا کہ راستے میں جیب کٹ گئی، تو اب تم ہی مہربانی کر کے ملتان آجاؤ اور مجھے لے جاؤ، میں فلاں ہوٹل میں ہوں اور میرے پاس ہوٹل کا بل ادا کرنے کے لیے رقم بھی نہیں ہے۔ پہلے تو دوست نے ہاں کہہ دی، پھر سوچا کہ انصر اپنے دادا کے پاس کیوں نہیں گیا؟ اس کے دادا اور چچا تو وہیں رہتے ہیں۔ اقبال کے پاس دادا جان کا نمبر تھا۔ اس نے ان کو فون کر دیا کہ انصر ملتان میں فلاں ہوٹل میں مصیبت میں ہے، اسے وہاں سے لے جائیے۔ میں لاہور سے نہیں آسکتا، کیونکہ میرے امتحانات ہو رہے ہیں۔ انصر اپنے دوست کا منتظر تھا کہ چچا وہاں پہنچ گئے اور کہا۔ چلو میرے ساتھ گھر۔ پہلے تو اس نے انکار کیا، مگر پھر ان کے اصرار پر جانا پڑا۔ چچا جان کہہ رہے تھے کہ تمہارے دوست نے اطلاع دی تھی کہ تم یہاں ہو اور تمہاری جیب کٹ گئی ہے اور تمہارے والد صاحب نے بھی تمہارے دادا کو فون کر کے بتایا ہے کہ تم گھر سے بغیر بتائے آگئے ہو۔ بیٹا ایسے حالات میں کم از کم ہمیں آزما لیتے ۔ دادا جان اور چچا کو اصل معاملے کا ابھی تک علم نہیں تھا۔ انہوں نے تایا کو اطلاع کی کہ فکر مند نہ ہونا، یہ ہمارے پاس آ گیا ہے۔ چار دن بعد تائی کا فون آیا کہ انصر کو جلد روانہ کر دیں ، اس کے ابو کی طبیعت سخت خراب ہے۔ دادا جان نے پوتے کو روانہ کر دیا۔ تایا کی طبیعت کچھ خراب تھی، انہوں نے بیٹے کو سمجھایا کہ تمہاری شادی نازیہ سے نہیں ہو سکتی کیونکہ میں نے تمہارے چچا سے کہا تھا کہ میرا تم لوگوں سے زندگی بھر کا تعلق ختم ہے، تو اب ہم آپس میں رشتے کیسے کر سکتے ہیں۔ لہذا تم ہمیشہ کے لیے نازیہ کو بھولو اور آگے پڑھنے کی تیاری کرو۔ انصر نے آگے پڑھنے سے انکار کر دیا تو باپ نے کہا۔ بیٹا میرا تو کام سمجھانا تھا، آگے تمہاری مرضی ہے۔ مجھے اس بات کا بہت دکھ ہوا کہ بڑے بھائی نے صرف جائیداد کی خاطر زندگی بھر کے لیے رشتہ توڑ دیا یوں ہی دن گزر گئے، انصر ہمارے گھر نہیں آیا۔ اس نے سوچا کہ نازیہ سے ملنے کا صرف ایک ہی طریقہ ہے، اگر میں اس کے کالج میں داخلہ لے لوں تو اس سے مل سکوں گا۔ یوں اُس نے میرے کالج میں داخلہ لے لیا۔ جب میں نے اسے پہلے دن کالج میں دیکھا تو اپنے تمام دکھ اور تکلیفیں بھول گئی۔ اس کی جدائی میں گزرے ہوئے لمحات یاد آئے تو آنکھوں میں آنسو بھر آئے۔ یقین نہیں آرہا تھا کہ وہ ہمارے کالج میں آ گیا ہے اور اب میں اسے روز مل سکوں گی۔ میں کھڑی اسے دیکھتی رہی۔ کچھ دیر انتظار کے بعد وہ خود ہی میرے پاس آ گیا اور پوچھا۔ کیا مجھ سے ناراض ہو؟ میں نے کہا۔ نہیں تو، تم نے بھلا ایسا کیوں سوچا؟ میرا یہ کہنا تھا کہ اس کا مرجھایا ہوا چہرہ کھل اٹھا، تب مجھے یوں لگا جیسےیہ اس کی زندگی کا حسین ترین لمحہ ہو۔ تم کہاں چلے گئے تھے؟ میں تمہارے لیے بہت پریشان تھی۔ میں کہیں بھی چلا جائوں، تمہیں اس سے کیا؟ وہ اپنے جذبات پر قابو نہ رکھ سکا۔ میں نے کہا۔ تمہاری غلطی کی وجہ سے ہمارے درمیان دوری آئی، کیا تمہیں اس کا احساس ہے؟ یہ سن کر اس کی آنکھیں بھر آئیں اور میں کچھ کہے بغیر وہاں سے چلی آئی۔ دوسرے دن جب اس نے مجھے اکیلے بیٹھے دیکھا، وہ میرے پاس آگیا۔ کیا ابھی تک خفا ہو، آخر بات کیوں نہیں کرتیں؟ میں نے وضاحت کی۔ انصر، میں بہت مجبور ہوں۔ تمہارا خط پڑھنے کے بعد بھائی نے مجھے بہت مارا تھا۔ ابو بھی خفا ہیں۔ بتائو میں کیا کروں؟ چلو ہمارا پھر بھی نقصان کم ہوا کہ خدا نے ہمیں کالج میں اکٹھا کر دیا۔ سال بھر ہم کالج میں ملتے رہے اور یہ سال ایک حسین خواب کی طرح پلک جھپکتے گزر گیا۔ جانے کیوں چاہنے والوں کے سروں پر ہمیشہ جدائی کے سائے منڈلاتے ہی رہتے ہیں۔ ایف ایس سی کے بعد ابو اور بھائیوں کو پتا چل گیا کہ انصر بھی میرے کالج میں پڑھتا ہے، تو انہوں نے مجھے کالج سے اٹھا لیا۔ اس کے بعد انصر نے مجھ سے ملنے کی بہت کوشش کی، مجھے خط لکھے، لیکن میں نے والد اور بھائیوں کے ڈر سے جواب نہ دیا، البتہ زبانی ایک کلاس فیلو کے ذریعے اسے پیغام بھیجوایا کہ خدارا مجھے خط مت لکھا کرو، کیونکہ اگر کسی کو پتا چل گیا تو قیامت آجائے گی۔ یوں ہمارا رابطہ بحال ہو کر بھی ختم ہو گیا یہ جدائی گرچہ میرے لیے کسی عذاب سے کم نہ تھی۔ دل اُسے دیکھنے کو ترستا تھا، لیکن قسمت میں شاید اس سے دوری لکھی تھی۔ ایک دن ابو نے فیصلہ سنا یا کہ اب ہم واپس ملتان میں رہیں گے۔ انہوں نے زمین کسی کے حوالے کردی تھی۔ انصر کو بھی اس فیصلے کا علم ہو گیا تھا۔ آخری دنوں میں میں نے کئی بار اُسے اپنے گھر کے سامنے کھڑے دیکھا، وہ ہمیں رخصت کرنے بھی آیا، لیکن بس ہمیں دور سے جاتے دیکھتا رہا، الوداع کہنے کی توفیق نہیں ہوئی۔ میں نے اسے بھلانے کی کوشش کی ، مگر نہ بھلا سکی۔ یوں ہی وقت گزرتا رہا۔ جب چچا کے بیٹے کا عقیقہ تھا، دادا جان نے تایا کو بھی بلایا، مگر کوئی نہیں آیا، انصر آیا بھی تو ابو نے اسے گھر رکنے سے منع کر دیا۔ وہ آدھا دن چچا کے گھر گزار کر اپنے دوست کے گھر چلا گیا۔ اس دوران میں اس سے مل سکی اور نہ بات کر سکی، البتہ دور سے دیکھا ضرور تھا۔ یہی ہماری آخری ملاقات تھی۔ اس کے بعد ابو نے اپنے دوست کے بیٹے سے میرا رشتہ طے کر دیا۔ میرے سسر کافی امیر آدمی اور زمین دار تھے۔ ان کا بیٹا صرف ایف اے پاس تھا، کوئی کام نہیں کرتا تھا ، کیونکہ اللہ نے بہت دے رکھا تھا۔ ان کو کام کرنے کی ضرورت نہیں تھی۔ جب میری فاران سے شادی ہو رہی تھی، لگتا تھا جیسے کوئی کنویں میں دھکا دے رہا ہے، کیونکہ مجھے انصر بہت یاد آرہا تھا۔ میں اسے یاد کر کے اتنا روئی کہ میرا سارا میک آپ ڈھل گیا تھا۔ مجھے اس کی باتیں یاد آنے لگیں، کیا وہ اب کبھی نہ آئے گا؟ جو مجھ سے ملنے کی آرزو میں ملتان آجاتا تھا، وہ ملے بغیر واپس چلا گیا میری شادی کے دو سال بعد میری پھپھو کی بیٹی کی شادی تھی۔ تایا کو بھی دادا جان نے بلوا بھیجا، لیکن صرف انصر ہی آیا ۔ وہ دادا جان کے گھر ٹھہرا ہوا تھا۔ مجھے اطلاع ملی کہ انصر آ گیا ہے تو جی چاہا کہ ابھی اڑ کر چلی جائو، مگر نہیں گئی۔ مجبور تھی، پائوں میں بیڑیاں پڑ چکی تھیں، اخلاقی طور پر میں اُن کی پابند تھی ۔ شادی میں کہیں نہ کہیں جھلک ضرور نظر آجاتی تھی، مگر اس سے بات کرنے کا حوصلہ کس میں تھا۔ اگر بات کرتی تو مجرم قرار دی جاتی۔ اب میں کسی کی بیوی تھی  اس کے بعد وہ مسئلہ شروع ہوا، جس نے میری زندگی تباہ کردی۔ خدا جانے کیونکر میرے شوہر کے دھیان میں یہ بات آئی کہ مجھے جائیداد سے حصہ ملنا چاہیے۔ وہ مجھے مجبور کرنے لگے کہ جاکر اپنے باپ سے حصہ لائو۔ والد صاحب کسی صورت حصہ نہیں دینے والے تھے کیونکہ ہمارے خاندان میں بیٹیوں کو جائیداد میں حصہ نہیں دیا جاتا تھا، بہنیں اپنے حصے بھائیوں کے حق میں چھوڑ دیتی ہیں، البتہ ان کو جہیز کافی دیا جاتا ہے اور دکھ سکھ ہو تو لڑکی کا ساتھ اس کے بھائی اور والد کو لازمی دینا ہوتا ہے، چاہے ان کی ساری زمین اور جائیداد کیوں نہ بک جائے، وہ اپنی بیٹی کو تنہا کبھی نہیں چھوڑتے۔ جب فاران نے بہت مجبور کیا، تو میں والد کے پاس آئی  والد صاحب نے میری بات تحمل سے سنی اور کہا، بیٹی، یہ ہمارے خاندان کا اصول ہے کہ بیٹیاں اپنی مرضی سے اپنے حصے بھائیوں کو دے دیتی ہیں۔ ہم نے تمہیں جہیز میں سب کچھ دیا اور ہمیشہ تمہارے دکھ سکھ میں تمہارے ساتھ کھڑے رہے۔ لیکن اگر تمہارے شوہر کو لگتا ہے کہ تمہیں جائیداد کا حصہ چاہیے، تو میں تمہیں یہ حق دے سکتا ہوں، مگر اس کا فیصلہ تمہیں کرنا ہوگا۔ یہ بات میرے لیے بہت مشکل تھی۔ میں نے فاران کو سمجھانے کی کوشش کی کہ میرے والد اور بھائی ہمیشہ میرے ساتھ ہیں اور مجھے جائیداد کے حصے کی کوئی ضرورت نہیں، لیکن وہ اپنی ضد پر قائم رہے۔ ان کے مسلسل رویے نے ہماری زندگی میں دراڑ ڈال دی۔ ان کے دل میں شک پیدا ہو گیا کہ شاید میں اپنے خاندان کے لیے ان کی اہمیت کم کر رہی ہوں۔ کچھ وقت بعد، فاران کا رویہ بد سے بدتر ہوتا گیا۔ وہ میرے خاندان کے بارے میں نازیبا باتیں کرنے لگے، اور ہمارے رشتے میں تلخی بڑھتی گئی۔ میں نے اپنے بچوں کی خاطر اس رشتے کو بچانے کی بہت کوشش کی، لیکن فاران کی ضد اور تلخ رویے نے ہر راستہ بند کر دیا۔ آخر کار، وہ مجھے چھوڑ کر الگ ہو گئے۔ میں نے اس وقت اپنے والدین کے گھر واپس آنے کا فیصلہ کیا۔ میرے والد اور بھائیوں نے نہ صرف میرا استقبال کیا بلکہ میری زندگی کو دوبارہ سنوارنے کی ہر ممکن کوشش کی۔ میں نے اپنی زندگی کے باقی دن اپنے بچوں کی پرورش اور ان کی تعلیم میں لگا دیے۔ اگرچہ میرا دل ہمیشہ انصر کے لیے دھڑکتا رہا، لیکن زندگی نے ہمیں دوبارہ ملنے کا موقع نہیں دیا۔ شاید یہ ہماری قسمت تھی۔ میں نے سیکھا کہ زندگی میں کچھ کہانیاں کبھی مکمل نہیں ہوتیں اور کچھ خواب ہمیشہ ادھورے رہتے ہیں۔ لیکن وقت کے ساتھ ساتھ، میں نے اپنی قسمت کو قبول کر لیا اور اپنی زندگی میں آگے بڑھنے کی راہ ڈھونڈ لی۔
Jhooti Ana,جگنو اپنے خاندان سے سخت کبیدہ خاطر رہتی تھی۔ ہر بندہ دوسرے سے ناراض، ہر فرد شکوہ کناں، اور ناراضیاں و تلخیاں اتنی طویل ہوتیں کہ زندگی ختم ہو جاتی، مگر ناراضیاں ختم نہ ہوتیں۔ ہاں، جب کسی رشتے دار کی وفات کی خبر سننے کو ملتی تو سب روتے دھوتے، اور پیش پیش ہوتے جو زندگی بھر مرحوم کا نام لینا بھی گوارا نہ کرتے تھے۔ جگنو دل ہی دل میں اسے مردہ پرستی کہتی۔ وہ سوچتی، جو شخص ہر اچھے برے رویے سے بے نیاز ہو چکا ہے، اس کے لیے ہمارے آنسو کیا معنی رکھتے ہیں بھلا؟آنسوؤں کے بیچ میں حماقتوں کا ذکر ہوتا پرنم مسکراہٹ کے ساتھ، چن چن کر گمشدہ قصے دہرائے جاتے، اور کہیں بھی اس ماضی کا شائبہ نہ ہوتا جس کی وجہ سے زندگی کا اتنا اچھا وقت گلے شکوؤں میں ضائع ہو چکا تھا۔ ایسے موقعوں پر جگنو ہمیشہ سر جھٹک کر رہ جاتی۔ نانا سردیوں میں ہمیشہ گرم چادر اوڑھتے، اسے دھوپ لگواتے، نرمی سے ہاتھ پھیرتے جیسے کوئی لمس ڈھونڈ رہے ہوں، اور اکثر اسے لپیٹ کر یادوں میں کھو سے جاتے تھے۔ نانا بتاتے کہ یہ ان کے مرحوم بھائی کی ہے، جس سے لین دین پر جھگڑا ہوا تھا۔ یہ جھگڑا اتنا بڑھا کہ مرتے دم تک دونوں بھائی نہ مل پائے۔نانا نے جب چھوٹے بھائی کی کینسر کی خبر سنی تو اسے ڈھکوسلا سمجھا۔ بیمار بھائی بلاتا رہا، لیکن نانا ناراضی کا پیرہن اوڑھے بیٹھے رہے۔ جب بھائی کی وفات کی خبر سنی تو گویا سکتہ ہو گیا۔ خوب روئے دھوئے، پھر کچھ نہ سوجھا تو بھائی کی گرم شال ساتھ لے آئے۔ اسے اوڑھتے، دھوپ لگواتے، اور سنبھال کر رکھتے۔ کاش رشتے بھی اسی حفاظت کے ساتھ رکھے جا سکتے، دھوپ لگا کر، قہقہہ لگا کر۔ جگنو اکثر سوچتی۔ صاف گو جگنو نے ایک دن اپنے دل کی بات کو عنوان دے ہی دیا۔نانا، بہتر نہیں ہے کہ ہم جھوٹی انا پر پیر رکھ کر رشتے بچائیں؟نانا افسردگی سے سامنے دیکھتے رہے اور پھر آہستگی سے گویا ہوئےیہ انا بہت ظالم چیز ہے، بیٹا۔ انسان کو خاکستر کر دیتی ہے اور رشتے فنا کر دیتی ہے۔ اپنے قیدیوں کو رشتوں کی موت سے پہلے رہائی نہیں دیتی۔نانا کے لہجے میں پچھتاوا اور دکھ بول رہے تھے۔ جگنو جو انہیں شرمندہ کرنا چاہتی تھی، ان کی کٹھور دلی پر بات کرنا چاہتی تھی، وہ ان کے افسردہ لہجے سے خود بھی اداس ہو گئی۔اپنے گھر میں، جگنو دیکھتی کہ پپا کے سیدھے ہاتھ کی انگلی میں فیروزے کی ایک خوبصورت ڈیزائن والی انگوٹھی ہمیشہ موجود رہتی۔ یہ انگوٹھی وہ خود سے جدا نہ کرتے تھے۔مما بتاتی تھیں کہ یہ رفو پھپھو کی تھی۔ وہ سب سے چھوٹی اور سب کی لاڈلی تھیں، بالخصوص پپا کی۔ دھوم دھام سے ان کی شادی ہوئی تھی، لیکن چند برس بعد انہوں نے جائیداد میں سے اپنا شرعی حصہ طلب کر لیا۔یہ سنتے ہی بھائی شعلہ بن گئے۔ صرف دادی تھیں جو آنے والے حالات کو تین برس تک نم آنکھوں سے دیکھتی رہیں۔جگنو کو یاد تھا کہ کیسے پپا، چاچو، مما اور چاچی نے پھپھو کو بے عزت کر کے گھر سے نکال دیا تھا۔ ہم دے چکے جو دینا تھا۔ پڑھائی لکھائی، جہیز، کپڑا لتا، زیور پھپھو گھر کا راستہ بھول گئیں۔ جب تک دادی زندہ رہیں، ان کا فون پر رابطہ رہا۔ دادی کی وفات کے بعد یہ سلسلہ بھی ختم ہو گیا۔ برسوں بعد جب ان کی وفات کی خبر ملی تو سب لوگ گئے۔ وہاں معلوم ہوا کہ مالی حالات کی خرابی اور شوہر کی بیماری کی پریشانیوں کے باعث انہوں نے اپنا حق مانگا تھا۔ اگر بھائی حصہ نہ بھی دیتے تو کم از کم دل جوئی ہی کر لیتے، صلہ رحمی ہی کر لیتے۔پھپھو کے سوئم اور چالیسویں کے موقع پر بھائیوں نے دھوم دھام سے تقریب منعقد کی، دنیا کے سامنے واہ واہ بٹوری۔ مما آپ کو بہت یاد کرتی تھیں۔ آخری وقت تک آپ کی منتظر رہیں۔ فروا نے آہستگی سے کہا۔ پپا خاموش اور بوجھل نظر آ رہے تھے۔یہ انگوٹھی آپ نے انہیں گفٹ کی تھی، ناں؟فروا نے اپنے پرس سے انگوٹھی نکالی۔مما کو یہ بہت عزیز تھی۔ پپا نے جھٹ انگوٹھی پہن لی اور پھر کبھی جدا نہ کی۔ جگنو کو کسی سے ہمدردی محسوس نہ ہوئی۔میں بھی جھوٹی انا کو کبھی اپنی زندگی پر حاوی نہیں ہونے دوں گی۔ اگر رشتے عزیز ہیں تو جھکنے میں کوئی حرج نہیں۔ اس نے دل ہی دل میں ارادہ کر لیا۔  زندگی رشتوں کی اس ناراضی اور انا پرستی کے ساتھ رواں دواں تھی۔ شاید انسان کی فطرت یہی ہے۔ دوسروں کو بدلنے کے بجائے ہمیں خود کو بدلنا ہوتا ہے۔اسی سوچ کے ساتھ وہ والدین کے گھر سے رخصت ہو کر فیصل کے گھر آ گئی۔ اس کی کشادہ دلی اور وسعتِ قلبی کے سب قائل تھے۔چاچی بھی اس سے ناراض نہ ہوتیں۔بھابھی ہمیشہ ملنے میں پہل کرتیں۔دیور اور نندیں کہا کرتیں، بیٹیوں سے بڑھ کر ہے، جیتی رہو۔جب بھی ساس سر پر ہاتھ پھیرتیں تو یہی دعا دیتیں۔وقت آگے بڑھ رہا تھا۔ جگنو کو شروع سے سلیم بھائی کی فضہ پسند تھی۔ بیٹے نے بھی ماں کی پسند کا احترام کیا اور یوں فضہ اور رضا کی نسبت طے ہو گئی۔انہی دنوں فیصل اور سلیم بھائی میں کسی معاملے پر ایسی تلخی پیدا ہوئی کہ جینا مرنا ختم ہو گیا۔اگر تم نے میکے کا نام بھی لیا تو۔۔۔فیصل مٹھیاں بھینچ کر کہتا۔رشتے بھی ٹوٹ گئے اور دل بھی۔سلیم بھائی نے فضہ کا رشتہ فوراً اپنے دوست کے بیٹے سے طے کر کے گویا اینٹ کا جواب پتھر سے دیا۔ یوں جگنو، شوہر اور بیٹے کا مان رکھنے کے لیے انا کے کھیل کا شکار ہو گئی۔بعض اوقات ہم اپنی انا کو سر اٹھانے نہیں دیتے، لیکن ہم سے وابستہ رشتے داروں کی انا ہمیں مجبور کر دیتی ہے۔ جگنو کے ساتھ بھی یہی ہوا۔ سب میکے والوں نے سلیم بھائی کا ساتھ دیا۔میکے کی خبریں کبھی کبھار اسے ملتی رہتیںکسی کی بیماری، پریشانی یا خوشی کا حال۔ جگنو دل مسوس کر رہ جاتی۔  پانچ برس بیت گئے۔ انہی دنوں اسے فضہ کی منگنی ٹوٹنے کی خبر ملی۔ قدرتی بات تھی۔ دل افسردہ ہو گیا۔ پھر سلیم بھائی کا ایکسیڈنٹ ہو گیا ۔ وہ تڑپیں جانا چاہتی ہیں۔ لیکن فیصل کی انا ابھی بھی تو انا تھی۔ ہر گز نہیں نہیں ۔ فیصل اس وقت صرف ایک مرد تھا۔ جھوٹی انا کا قیدی ۔ سلیم بھائی کی حالت سیریس تھی۔سب بہن بھائی اسے بلا رہے تھے۔ بھائی ، بار بار تمہارا نام لے رہے ہیں جگنو ۔ وہ تڑپ اٹھتی ۔ مگر بے بس تھی۔ کیا وہ بھی بھائی کی چیزوں کے سہارے زندگی کے دن گزارے گی ؟ اس کی نظروں میں شکست خوردہ نانا اور پچھتاؤں کے مارے پپا کے چہرے آ جاتے۔ رو رو کر وہ خود بھی بیمار ہو چکی تھی۔ فیصل اپنی انا کو نفرت کا پانی دے رہے تھے۔رضا نے جب ماں کی حالت دیکھی تو دل پانی پانی ہو گیا۔ اس نے کتنے عرصے بعد خالہ کو فون کیا۔خالہ، مما بیمار ہیں، بہت بیمار وہ اپنی آواز کی لرزش پر قابو نہ پا سکا۔رضا، میں آ رہی ہوں، جسٹ ویٹ اچانک فون پر کسی کے قبضے کی آواز آئی۔ یقینا خالہ کے ہاتھ سے سیل فون لے لیا گیا تھا۔ اور آدھے گھنٹے بعد فضہ اس کے گیٹ پر کھڑی تھی۔فضہ سیدھی فیصل کے پاس گئی۔انکل، میں پیا کے رویے کی معافی مانگتی ہوں۔ آپ پھپھو کو ان کے قصور کی اتنی بڑی سزا نہ دیں۔ ہم ملنے کے لیے موت کا انتظار کیوں کرتے ہیں؟ میں بیٹی بن کر آئی ہوں، براہ کرم میرا مان نہ توڑیں۔ اس نے ہاتھ جوڑ دیے۔کتنے پل خاموشی کی نذر ہو گئے۔ فیصل جھوٹی انا کا شکار ضرور تھے، لیکن کٹھور ہرگز نہ تھے۔ وہ جگنو کی خدمات کے معترف تھے اور فضہ بھی انہیں پسند تھی۔انہوں نے چپ چاپ فضہ کے سر پر ہاتھ رکھا اور بیٹے کو گاڑی کی چابی لانے کا اشارہ کیا۔ کچھ دیر بعد وہ سلیم بھائی کے پاس موجود تھے۔جگنو رو رہی تھی، جبکہ بھائی کا ہاتھ تھامے کھڑی تھی۔ فیصل سنجیدہ تھے، اور رضا اور فضہ مطمئن نظر آ رہے تھے۔فیصل نے کہا، میں بڑا ہوں مگر معافی مانگتا ہوں۔ جھکنے میں کوئی عار نہیں ہوتی، ورنہ رشتے خاک میں مل جاتے ہیں  سلیم بھائی کی آواز نقاہت زدہ تھی، لیکن انہوں نے آگے بڑھ کر ہاتھ کھول دیے۔ دونوں گلے لگ گئے۔جھوٹی انا نے تڑپ کر آخری بار سر اٹھایا، پھر زمین پر گر کر ریزہ ریزہ ہو گئی۔آج رشتوں کی محبت نے انا کو شکست دے دی تھی۔ ہر جدائی کی تکلیف دہ گھڑیاں بیت چکی تھیں۔
Saaye Aur Sachaiyan,ہوش سنبھالا تو گھر میں عجیب ماحول دیکھا۔ والد صاحب کا رویہ بہت ترش تھا۔ اپنے چھوٹے بھائیوں سے بھی ان کے تعلقات کشیدہ تھے۔ مجھے یہ دیکھ کر دکھ ہوتا کہ وہ اپنے بوڑھے والد کی بھی پروانہ کرتے بلکہ ان کی بے عزتی کر دیا کرتے تھے۔ یہی حال امی کا تھا۔ وہ ضعیف سسر کو جان بوجھ کر تنگ کرتیں۔ تمام دن کھانا نہ دیتیں حتیٰ کہ شدید گرمی میں پنکھا بند کر دیا کرتیں۔ وہ ناتوانی کے سبب بار بار اٹھ کر پنکھا نہ چلا پاتے، تب میں ٹیبل پر چڑھ کر پنکھا آن کر دیتی تھی۔ ایک دفعہ امی نے کئی دنوں کے رکھے گندے گلاس میں پانی بھر کر دادا کو دے دیا۔ گلاس شربت والا تھا، اس میں چیونٹیاں پیندے میں لگی تھیں۔ دادا نے پانی پیا تو چیونٹیاں ان کے گلے میں لگ گئیں۔ تب وہ تکلیف سے کراہنے لگے۔ میری ماں دوپٹے کا پلو منہ پر رکھ کر خوب ہنسیں۔ میں، حالانکہ سات برس کی بچی تھی، پھر بھی مجھے ماں کی اس حرکت پر غصہ آیا اور دکھ سے آنکھوں میں آنسو بھر آئے کہ ایک ضعیف انسان سے کیسا انسانیت سوز سلوک کیا گیا۔ ناتوان مجبور تھی، ان کو کچھ نہ کہہ سکتی تھی۔ ستم یہ کہ میری والدہ اپنی اس حرکت پر شرمندہ ہونے کے بجائے بہت فخر کے ساتھ اپنی سہیلیوں سے اس بات کا چرچا کیا کرتی تھیں۔ اور پھر یہ بات کرتے ہوئے ان کی ہنسی چھوٹ جاتی جیسے وہ کوئی لطیفہ سنا رہی ہوں۔ والد صاحب کوئی کام نہ کرتے تھے۔ چچا کمائی کر کے ان کو تنخواہ دے دیتے اور وہ بڑے بھائی کی حیثیت سے گھر چلاتے۔ والد کے نکمے پن اور مفت کے رعب جمانے سے تنگ آکر میرے دونوں چچا الگ ہو گئے۔ یوں میرے والد تنہا رہ گئے۔ تب ماں کو بھی تنگ دستی نے گھیرا۔ بولیں، تم نے جو بھائیوں کی کمائی پر بڑی دھونس سے گھر میں اپنی چودھراہٹ قائم کیے رکھی، تو اب دیکھ لو نتیجہ گھر میں دال روٹی کے لالے پڑ گئے ہیں۔ اب خود کماؤ یا کہیں سے چوری کر کے لاؤ، مگر ہمارا پیٹ تو کھانے کو مانگتا ہے۔ اب بولو، کیا کریں گے؟ والد صاحب کا رویہ میرے ساتھ شروع سے عجیب سا تھا۔ انہوں نے کبھی بھی اپنی زبان سے بیٹی نہیں پکارا۔ محبت اور شفقت تو دور کی بات، ہمیشہ بیزاری سے دیکھتے تھے جیسے ان کو گھر میں میرا وجود گوارہ نہ ہو۔ دادا، چچاؤں سے ضرور مجھے پیار ملا۔ ننھیال والے تو مجھ پر جان نچھاور کرتے تھے، مگر والد کی بے رخی میرے معصوم دل کو ٹھیس پہنچاتی تھی۔ پیار کی تلاش میں ننھیال کے دامن میں جا چھپی، مگر پھر یوں ہوا کہ ننھیال میں ایک روز ناگہانی ہو گئی۔ موت نے وہاں تباہی مچادی۔ میرا اکلوتا ماموں جوانی کی دہلیز پر قدم رکھتے ہی موٹر سائیکل کے حادثے میں موت کی آغوش میں چلا گیا۔نانا اس صدمے کو برداشت نہ کر سکے اور وہ بھی بیٹے کے پیچھے شہرِ خموشاں میں جا بسے۔ وہ دو لڑکیوں اور بیوہ کو دنیا کے بے رحم تھپیڑوں کے حوالے کر گئے۔ نانا وراثت میں کافی زمین چھوڑ گئے تھے جو بیٹیوں اور بیوہ کی گزر بسر کے لیے کافی تھی۔ میری نانی سیدھی سادی پرانی وضع کی عورت تھیں، لیکن ان کے برعکس امی کافی ہوشیار اور چالاک تھیں۔ جب انہوں نے اپنی ماں اور دونوں چھوٹی بہنوں کو ابتلا کی گھڑیوں میں گھرا ہوا دیکھا، بھاگم بھاگ میکے پہنچیں اور ماں بہنوں کی دل جوئی میں لگ گئیں۔ والد صاحب بھی ان کے ساتھ شریک ہمدردی ہو گئے۔ دراصل یہ دونوں مالی حالات کی وجہ سے ان دنوں اشد پریشان و بدحال تھے۔ اب نانا کی وراثت پر ان کی آئندہ زندگی کا دارومدار تھا اور انہوں نے میری نانی اور خالاؤں کی زمین ہتھیانے کا پروگرام بنا لیا تاکہ ان کی اپنی گزر بسر کی مستقل سبیل نکلے۔ نانی کو مشورہ دیا کہ ہونی ہو چکی ہے۔ اب نہ تو تمہارا سہاگ رہا ہے اور نہ بیٹا۔ لڑکیاں تمہاری دونوں ناسمجھ ہیں، سو وہ تمہارا دست و بازو کب بن سکتی ہیں؟ الٹا لالچی لوگ تم کو گھیر لیں گے۔ بہتر ہے کہ زمین کا انتقال کروا لو۔ نانی بےچاری ان مسائل کو کیا جانتی تھیں۔ انہوں نے کہا، بیٹا، اب تم ہی کچھ رہنمائی کرو۔ ہم عورتیں کہاں خوار ہوتی پھریں گی؟ کچھ دنوں بعد، میری بھولی بھالی نانی کو امی اور ابو نے بتایا کہ زمین کے انتقال کے سلسلے میں انہیں تحصیل دار کے سامنے پیش ہونا ہے۔ یہ دھوکہ تھا کیونکہ وراثت کا انتقال پہلے ہی ہو چکا تھا۔ تاہم ایک دن امی اور ابو، نانی کو کچہری لے گئے۔ وہاں عرضی نویس کے پاس بیع نامے پر ان سے انگوٹھا لگوا لیا۔ جب یہ بیع نامہ تصدیق کے لیے تحصیل دار کے روبرو پیش ہوا، تو نانی پر حقیقت کھلی کہ ان کی بیٹی اور داماد نے زمین فروخت کرنے کا سودا کر لیا ہے۔ انہوں نے واویلا مچایا، لیکن میری والدہ نے سب کے سامنے کہا کہ نانی کا ذہنی توازن درست نہیں ہے اور وہ اپنی ماں اور بہنوں کی دیکھ بھال کرتی ہیں۔ مزید یہ کہ چھوٹی بہنوں کی شادی کے لیے روپیہ درکار ہے۔ اس پر کچھ لوگوں نے نانی کا ساتھ دینا چاہا، مگر والد کے وکیل دوست نے امی اور ابو کی مدد کی اور نانی کی مخالفت کو دبانے میں کامیاب ہو گئے۔ یوں، ماں اور باپ کی اپنی سگی ماں اور بہنوں کے خلاف سازش کامیاب ہو گئی، اور زمین کی فروخت سے ایک معقول رقم ہاتھ آ گئی۔ زمین فروخت ہوئی تو نانی مارے غم کے نیم جان ہو گئیں۔ انہیں اتنا ذہنی صدمہ ہوا کہ چپ لگ گئی۔ والدین نے تھوڑے دن نانی اور ان کی بیٹیوں کی کفالت کی، پھر انہیں ان کے حال پر چھوڑ دیا۔ نانی کا ذہنی توازن خراب نہ بھی تھا، تو اپنوں نے ان سے حالات کا مقابلہ کرنے کی سکت چھین لی، اور ان کی گزر بسر ہمسایوں کی خیرات پر ہونے لگی۔ اب مجھے اپنے بوڑھے دادا کے ساتھ ساتھ اپنی پیاری نانی اور چھوٹی خالاؤں کی بھی بہت فکر تھی کیونکہ وہ مجھ سے اور میں ان سے بہت پیار کرتی تھی۔ کہتے ہیں کہ مشکل وقت میں کوئی ساتھ نہیں دیتا، لیکن کبھی کبھی معاملہ برعکس ہو جاتا ہے۔ نانی کے خاندان کا ایک خوبصورت نوجوان، محی الدین، جو صوبیدار تھا، جب ان کے حالات سے واقف ہوا تو اس نے اپنی والدہ سے کہا، ہم چل کر اس مصیبت زدہ گھرانے کا حال معلوم کرتے ہیں۔ محی الدین اور اس کی والدہ نے آ کر نانی اور ان کی بیٹیوں کی حالت دیکھی تو ان کی آنکھیں اشک بار ہو گئیں۔ محی الدین کی والدہ نے فیصلہ کیا کہ وہ اپنی ماموں زاد بہن اور ان کی بچیوں کو سہارا دیں گی۔ انہوں نے نانی سے ان کی منجھلی بیٹی خالہ تانیہ کا رشتہ مانگ لیا اور وعدہ کیا کہ وہ ان کی چھوٹی بیٹی کے ہاتھ پیلے کرنے میں بھی مدد کریں گی۔ یوں محی الدین نے خالہ تانیہ سے اور ان کے چچا زاد بھائی کمال نے خالہ نازیہ سے شادی کر لی۔ جن لوگوں نے میرے نانا کی زمین خریدی تھی، وہ گاؤں کے ہی رہنے والے تھے اور میرے والد سے ملی بھگت رکھتے تھے۔ یہ بڑے فراڈ قسم کے لوگ تھے۔ خالو محی الدین کے کزن، کمال صاحب، جو خالہ نازیہ کے شوہر تھے، کے بڑے بھائی ایک قابل وکیل تھے۔ انہوں نے خالو محی الدین کو بتایا کہ ان کی بیوی اور سالی کی زمین واگزار ہو سکتی ہے کیونکہ قانوناً والدین اپنی اولاد کی جائیداد فروخت نہیں کر سکتے۔ محی الدین خالو مقدمہ بازی کے حق میں نہیں تھے، لیکن خالو کمال کے اصرار پر وہ رضامند ہو گئے۔ مقدمہ دائر کیا گیا اور چھ برس کی طویل مقدمہ بازی کے بعد دونوں خالاؤں کے حصے کی زمین واگزار کر لی گئی۔ اب میں لڑکپن سے نکل کر جوانی کی دہلیز پر قدم رکھ چکی تھی، لہٰذا والدین کو میری شادی کی فکر ہوئی۔ ایک دن میں اسکول سے گھر آئی تو دیکھا کہ کچھ مہمان آئے ہوئے تھے۔ ماں نے کہا، منہ ہاتھ دھو کر کپڑے بدل لو اور مہمانوں کے لیے چائے بنا لو۔ میں نے ان کے حکم کی تعمیل کی۔ یہ لوگ اپنے ساتھ مٹھائی لائے تھے۔ انہوں نے امی کو نیا جوڑا دیا اور مجھے سرخ دوپٹہ پہنا دیا۔ پتہ چلا کہ میری منگنی کی رسم ہو رہی ہے۔ میں حیران و پریشان تھی، کچھ بھی سمجھ نہیں آ رہا تھا۔ مہمان تو رسم منگنی کر کے چلے گئے، لیکن میں سکتے میں بیٹھی رہ گئی۔ میرا ذہن شادی کے لیے تیار نہ تھا کیونکہ میری عمر صرف پندرہ یا سولہ برس تھی۔ میٹرک کے سالانہ امتحانات قریب تھے، اور پڑھائی کا دباؤ تھا۔ والدہ نے میری پریشانی دیکھ کر کہا، رابعہ، پریشان مت ہو۔ ہم تیری ابھی شادی تھوڑا ہی کر رہے ہیں۔ تُو بے فکر ہو کر میٹرک کے امتحانات دے لے، پھر سوچیں گے۔ میں نے کہا، مگر میں تو کالج میں پڑھنے کے خواب دیکھ رہی ہوں۔ کہنے لگیں، تُو پڑھ لینا کالج۔ جب تُو بی اے کر لے گی، تب ہی تیری شادی کریں گے۔ مجھے کچھ ڈھارس ملی اور میں نے سکون سے امتحانات دیے۔ میٹرک کے نتائج آتے ہی وہ لوگ دوبارہ آئے اور شادی کا تقاضا کرنے لگے۔ ماں نے انہیں ٹال دیا اور مجھ سے کہا، بیٹی، آج تجھے ایک راز بتانا چاہتی ہوں۔ میں تیرے والد کے سامنے بے بس ہوں کیونکہ میرے تین بچے ہیں جو تیرے اس والد سے ہیں۔ حقیقت یہ ہے کہ یہ میری دوسری شادی ہے اور قدیر تیرے سوتیلے والد ہیں۔ اب تیری خاطر میں اپنا گھر نہیں اجاڑ سکتی کیونکہ انہوں نے تیرا رشتہ اپنے دوست کے بیٹے سے کیا ہے، اور یہ رشتہ ظاہر ہے کچھ سوچ سمجھ کر ہی کیا ہوگا۔ ماں نے کہا، اگر تُو کالج پڑھنا چاہتی ہے تو ایک معاہدے پر دستخط کر دے کہ چار سال کی مہلت ہوگی، اور اس کے بعد ہم تیری رخصتی کر دیں گے۔ یہ کاغذ ہم دولہا کے والدین کو دے دیں گے تاکہ وہ چار سال کے بعد ہی تیری رخصتی کے لیے آئیں۔ تب تک تُو آرام سے کالج کی تعلیم مکمل کر لے گی۔ یہ سن کر میں دگنے صدمے میں آ گئی۔ پہلی بار ماں نے انکشاف کیا تھا کہ میرے والد میرے حقیقی والد نہیں ہیں۔ اس سے پہلے کبھی کسی نے یہ بات نہ بتائی تھی۔ سولہ برس کی عمر میں انسان خاصا سمجھدار ہوتا ہے۔ یہ انکشاف میرے دل میں شگاف ڈال گیا۔ میں اپنے کمرے میں جا کر خوب روئی۔ میری آنکھوں سے گویا دریا بہہ گیا۔ والدہ نے آ کر مجھے گلے لگایا اور سمجھایا، بیٹی، تیرے والد وفات پا گئے تھے تو میں مجبور تھی۔
Mohabbat ka Imtihan,میری بہن زارا ایک نیک لڑکی تھی۔ صورت پر معصومیت اور پاکیزگی کا روپ تھا۔ خاندان سے رشتے آرہے تھے۔ خالہ ، تائی، پھپھو سبھی اسے بہو بنانے کی آرزومند تھیں لیکن والد صاحب چاہتے تھے وہ تعلیم مکمل کرلے ۔ ان دنوں ہم گائوں میں رہتے تھے جبکہ خالہ پنڈی میں تھیں، تبھی والدین نے زارا کو پڑھنے کی خاطر ان کے پاس بھجوادیا۔ چھٹیوں میں بھائی کی شادی پر وہ گجرات آئی تو محلے کے ایک لڑکے اشعر نے زارا کو شادی کی تقریب میں دیکھ لیا اور وہ اس پر فریفتہ ہو گیا۔ زارا کیلئے رشتوں کی کمی نہیں تھی۔ ہمارے یہاں ناتے غیروں میں نہیں کرتے تھے۔ خاندان میں کافی اچھے رشتے موجود تھے لیکن اشعر کی لگن سچی تھی۔ اس نے اپنے گھر والوں کو منا کر ہمارے یہاں زارا کا ہاتھ مانگنے کو بھجوایا۔ کچھ پس و پیش کے بعد والدہ راضی ہو گئیں کیونکہ اشعر اچھا لڑکا تھا، میرے بھائی کا دوست تھا اور اچھے عہدے پر تھا۔ وہ خوبصورت بھی تھا۔ اس میں کوئی کمی نہ تھی۔ امی نے والد کو کسی طرح رضامند کر لیا، یوں زارا کی شادی اشعر سے ہو گئی۔ اس بات کا اشعر کی اکلوتی بھابی روبینہ کو قلق ہوا۔ وہ دیور کی شادی اپنی بہن سبینہ سے کرانا چاہتی تھی تاکہ دونوں بہنیں ایک گھر میں ہو جائیں لیکن اس کا یہ خواب مٹی میں مل گیا جب زارا اشعر کی دلہن بن کر ان کے گھر آگئی۔ یہ چاند ، سورج کی جوڑی تھی۔ جو دیکھتا، ماشاء اللہ کہتا، سوائے روبینہ کے جس کے دل پر سانپ لوٹ رہے تھے۔ سبینہ عرصے سے اشعر کو چاہتی تھی۔ اسے یقین تھا کہ وہی اس کی دلہن بنے گی۔ بہن کا دیور اس کے خوابوں اور خیالوں میں بس گے ر گیا تھا تا ہم یہ فیصلے تقدیر کے ہوتے ہیں کہ کون کس کا جیون ساتھی ہو گا۔ زارا خوش تھی،اشعر بہت اچھا تھا، وہ اسے پھولوں کی طرح رکھتا۔ ساس بھی پیار کرتی تھی۔ بڑی بہو رشتے داروں سے تھی، توقع پر پوری نہ اتری۔ روبینہ نے ساس کو کوئی سکھ نہ دیا، تبھی ساس نے ناخوشی میں سبینہ کار شتہ نہ لیا اور زارا کو بیاہ لے گئیں۔ رخصتی کے وقت امی نے زارا کو سمجھا دیا تھا کہ بیٹی، سسرال والوں کی عزت اور خدمت میں کوتاہی نہ کرنا خاص طور پر ساس کا خیال رکھنا اور ان کو ماں جیسا سمجھنا۔ کسی کو شکایت کا موقع نہ دینا۔ میری بہن نیک طینت تھی۔ سسرال والوں سے حسن سلوک روارکھا اور کسی کو شکایت کا موقع نہ دیا سبھی اس سے خوش تھے سوائے اکلوتی جٹھانی کے  ایک وہی نہیں اس کا سارا خاندان ہی اس رشتے سے ناخوش تھا اور سبینہ کو تو اتنا غم لگا کہ اشعر کی شادی میں بھی نہیں آئی۔ یکطرفہ عشق کی آگ میں جل رہی تھی سو بیمار ہو گئی اور اسے دورے پڑنے لگے ۔ روبینہ بہن کو دیکھنے گئی تو وہ اس کے گلے لگ کر دھاڑیں مار کے روٹی تب روبی نے اسے چپ کرایا۔ تسلی دی کہ خاطر جمع رکھو۔ وعدہ کیا میں زارا کو طلاق دلوا کر تم سے اشعر کی شادی کروادوں گی، اگر تم کچھ دن صبر سے کام لو۔ اس عہد کو نبھانے کی خاطر شروع دنوں میں اس نے زارا کی طرف سے اشعر کا دل برا کرنے کی سعی کی مگر وہ بہت سمجھدار تھا، بھاوج کی باتوں پر کان نہ دھرے۔ کلی طور پر بیوی کا ہو گیا۔ روبینہ کا ار خالی گیا۔ اس نے چپ سادھ لی اور اندر ہی اندر منصوبہ بندی کرنے لگی کہ کیسے زارا کے قدم اس گھر سے اکھاڑ دے۔ بہت سوچنے کے بعد بالآخر اس نے اپنے بھائی کو اس گیم میں شامل کر لیا۔ فاخر وقتا فوقتا بہن سے ملنے آیا کرتا تھا۔ یہ اس کے ماموں کا گھر تھا تبھی کوئی روک ٹوک نہ تھی۔ دراصل سبینہ ، اشعر کو بہت چاہتی تھی۔ اس کی شادی سے مایوسیوں کی اتھاہ میں گر گئی۔ وہ بیمار پڑی تھی اور گھر والے اس کی حالت پر بہت دکھی ہو رہے تھے۔ ہر صورت اسے مایوسی کے اندھیروں سے نکالنا چاہتے تھے۔ ایک روز روبینہ اپنے بھائی کو گھر لے آئی اور ساس سے استدعا کی کہ میں ماجد کو مستقل ساتھ رکھنا چاہتی ہوں۔ آپ لوگ نچلی منزل پر ہوتے ہیں ، میں اوپر اکیلی ہوتی ہوں۔ اکبر ڈیوٹی پر چلے جاتے ہیں۔ جن دنوں رات کی ڈیوٹی ہوتی ہے، مجھے ڈر لگتا ہے۔ اوپر کی منزل پر دو کمرے خالی پڑے ہیں، اگر آپ اجازت دیں تو میر ابھائی ہمارے ساتھ وہاں رہ لے گا۔ ساس، بہو کو ناراض کرنانہ چاہتی تھی۔ بادل ناخواستہ اجازت دے دی۔ روبینہ شوہر کو بھی اکثر کہتی تھی کہ جس ماہ آپ کی رات کی ڈیوٹی ہوتی ہے ، مجھے اکیلے سونے سے ڈر لگتا ہے۔ ماجد ہمارے ساتھ رہے تو میں سکون کی نیند سو پائوں گی۔ یوں اس نے بھائی کو ساتھ رکھ لیا۔ ماجد بھی ملازمت کرتا تھا۔ وہ صبح دفتر جاتا اور شام کو لوٹتا۔ وہ بہت کم نچلی منزل میں آتا تھا جب ضروری کام ہوتا، تبھی کسی کو بھی اس کے رہنے پر اعتراض نہ ہوا۔ پہلے روبینہ ، زارا سے لئے دیئے رہتی تھی۔ اب اس نے قربت بڑھالی۔ پیار و محبت سے پیش آنے لگی۔ جو پکواتی ، اسے بھجواتی ۔ کہتی اکیلی بور ہوتی ہوں، ضروری نہیں کہ میں ہی تمہارے پاس آئوں۔ تم بھی دن میں ایک بار میرے پاس چکر لگا لیا کرو، ذرا گپ شپ سے جی بہل جاتا ہے۔ زارا کو جٹھانی کی طرف سے محبت ملی تو وہ اس کے ساتھ گھل مل گئی۔ وہ یوں بھی بہت با مروت تھی۔ روبینہ کے ساتھ اور زیادہ عزت سے پیش آنے لگی۔ جو حکم کرتی، یہ پورا کرنے کی کوشش کرتی۔ اشعر کام پر چلے جاتے اور وہ فارغ ہوتی تو اوپر کی منزل میں روبینہ کے پاس جا بیٹھتی۔ دونوں اکٹھے چائے نوش کر تیں اور گپ شپ کر تیں۔ زارا کو خوشی تھی کہ اس کی جٹھانی نے اسے دل سے قبول کر لیا ہے جبکہ علم نہ تھا کہ اس کی چھوٹی بہن اشعر کے عشق میں مبتلا ہو گئی ہے۔ ساس کے علاوہ یہ گھر میں دو ہی خواتین تھیں۔ ایک دوسرے سے مل جل کر رہنے میں ہی سکون تھا۔ ساس بھی خوش ہوتی کہ دونوں بہوئوں میں سلوک محبت بھرا ہے۔ ان دنوں روبینہ امید سے تھی۔ چند ماہ اور جب اس نے بچے کو جنم دیا تو میکے چلی گئی۔ ایک ماہ بعد لوٹی تو اسے نوزائیدہ کو سنبھالنے میں دقت محسوس ہوتی۔ وہ اس بہانے زارا کو اپنے پاس بلا لیتی کہ بچے کی دیکھ بھال میں معاونت ہو جائے ۔ زارا بھی اسے خوش کرنے کو اپنا زیادہ وقت دینے لگی۔ ساس کا بڑھا پا تھا، زیادہ تر اپنے کمرے میں رہتی، بہوئوں کے معاملات سے الگ تھلگ تھی۔ زارا کھانے کمرے میں پہنچادیتی اور جو کام کہتیں، کر دیا کرتی۔ وہ ساس کا از خود خیال رکھتی تھی۔ دوپہر کے بعد روبینہ کے پاس جاتی جب ساس کھانا کھا کر سو جاتی۔ یہ وقت وہ بے فکری سے جٹھانی کے کمرے میں گزارتی۔ میری بہن فطرت انسان دوست تھی۔ اسے علم نہ تھ ۔ اسے علم نہ تھا کہ سبینہ ، اشعر سے محبت کرتی ہے اور اس کے ساتھ ابھی تک شادی کی آرزور کھتی ہے۔ کچھ تی ہے۔ کچھ دنوں سے ماجد کے ہمراہ اکثر اس کا چچازاد فاخر بھی آجاتا۔ یہ ایک خوبصورت ، دراز قد اور خوش لباس نوجوان تھا جو ماجد کے ہی دفتر میں کام کرتا تھا۔ اس لئے ماجد اسے ساتھ لے آتا کہ دونوں دو پہر کا کھانا اکٹھے کھاتے۔ روبینہ ، زارا کواب جان بوجھ کر اس وقت بلانے لگی جب اس کا یہ خوبروکزن آیا ہو تا تا کہ ان کی یڈ بھیڑ ہوتی رہے مگر زارا نظریں نیچی رکھتی اور جیسے وہ ماجد کو بھا م کو بھائی جان کہہ کر بلاتی، ویسے ہی فاخر کو بھی بھائی کہتی تھی۔ جب یہ دونوں کمرے میں بیٹھے ہوتے جان بوجھ کر روبینہ ، زارا کو ان کے کمرے میں بھیج دیتی۔ کہتی، بہنا ان کو چائے تو بنا کر دے آئو۔ دیکھو منامیری گود میں سو رہا ہے ، اسے لٹائوں گی تو جاگ جائے گا اور رورو کر ہلکان ہو جائے گا۔ سادہ لوح زار ا سوچتی۔ جٹھانی بیچاری مجبور ہے۔ ایسے ہی دنوں میں تو انسان کسی کے کام کسی کے کام آتا ہے جب سے ضرورت ہوتی ہے۔ وہ چائے کی ٹرے اور کبھی کھانا ماجد کے کمرے میں لے جا کر رکھ آتی۔ ایک روز روبینہ نے فاخر کو ماجد کے کمرے کے غسل خانے میں چھپادیا اور پھر زارا کو آواز دے کر کہا۔ ذرا اوپر آٹو منے کو بخار ہو گیا ہے ، اسے دوا پلانی ہے۔ بخار کا سن کر یہ دوڑی گئی۔ اس وقت تک اشعر ، ماجد اور اکبر تینوں دفتر سے نہیں آئے تھے۔ دوائوں کا شاپر ماجد کے کمرے میں پڑا ہے ، پلیز اٹھالا کو تو منے کو دوا پلا دیتے ہیں۔ بے خبر زار اما جد کے کمرے میں چلی گئی۔ وہاں کہیں اسے وہ شاپر نظر نہ آیا جس میں دوائیں تھیں۔ وہ کمرے میں ادھر اُدھر تلاش کرنے لگی۔ اتنے میں کسی نے باہر کا دروازہ بند کر دیا، تبھی فورار وبینہ نچلی منزل پر گئی اور سسر کو جگا کر کہا۔ اوپر آیئے آپ کا پوتا بیمار ہے۔ یہ سن کر بوڑھا آدمی حواس باختہ اوپر پہنچا۔ خدا خیر کرے کہیں طبیعت زیادہ تو خراب نہیں ہے ؟ آج تک بہونے اسے اس طرح عجلت میں نہ جگایا تھا۔ گھبرائو نہیں بیٹی ، ابھی سنے کو ڈاکٹر کے پاس لئے چلتے ہیں۔ آپ کیسے لے جائیں گے ، آپ تو گاڑی نہیں چلا سکتے ۔ میں نے ماجد کو فون کر دیا ہے ، وہ آتا ہی ہو گا۔ میں نے آپ کو کسی اور وجہ سے بلایا ہے۔ آپ کی بہوزارا، فاخر کے ساتھ کمرے میں تھی، جب میں نے جھانکا، دروازہ اندر سے بند کر دیا تو میں نے باہر سے کنڈی لگادی ہے تا کہ آپ کو اس افسوسناک بات سے آگاہ کروں۔ مجھے کئی دنوں سے شک ہو رہا تھا کہ منے کو دیکھنے کے بہانے یہ اوپر آتی ہے اور ماجد کے کمرے میں چلی جاتی ہے۔ فاخر کے ساتھ کافی دیر کمرہ بند کر کے نجانے کیا باتیں کرتے ہیں۔ میں تو منے کی وجہ سے اپنے کمرے میں محصور ہو کر رہ گئی ہوں۔ اس کا فاخر کے ہمراہ اکیلے کمرے میں گھنٹوں وقت گزارنے کا کیا کام  اب آپ ہی اس سے پوچھئے۔ یہ کہہ کر روبینہ نے دروازہ کھولا تو زارا کو صور موفے پر پریشان بیٹھے پایا جبکہ فا فاخر بنیان پہنے یہ نے بستر پر دراز تھا۔ روز ہی ان کی سر گوشیاں سنتی تھی ، آج میں نے کمرہ ہی لاک کر دیا تا کہ آپ کو خبر دار کر سکوں کہ گھر میں کچھ اچھا نہیں ہو رہا۔ پھر فاخر کو مخاطب کیا۔ اچھا تو اب تم تو نکلو ادھر سے اگر اپنی خیر چاہتے ہو اور پھر ادھر کا رخ بھی مت کرنا اگر جان پیاری ہے تو  فاخر نے جلدی سے شرٹ پہنی اور وہ دوڑا ہوا گھر سے باہر نکل گیا کیونکہ اس وقت اشعر اور اکبر دونوں ہی دفتر سے آگئے تھے۔ فاخر کو اپنے گھر سے باہر بھاگتے دیکھ کر دونوں بھائی ٹھٹک گئے۔ وہ اوپر آگئے اور پوچھا۔ یہ کیا معاملہ ہے ؟ سر خاموش تھے جیسے سکتہ ہوا ہو۔ زارا حیران پریشان اور روبینہ غصے میں کہہ رہی تھی۔ تف ہے ایسے رشتے داروں پر ہمارے ہی کزن سے ہمارے گھر میں نقب لگائی ہے۔ بھئی کیا ہوا؟ اکبر نے زارا کو روتے پا کر پوچھا۔ اپنے اباجی سے پوچھئے جنہوں نے دونوں کو ایک ہی کمرے میں بند پایا۔ اب یہ روئیں یا اپنی صفائی دیں۔ روبینہ نے زارا کی طرف اشارہ کیا۔ ہونے والی بات تو ہو گئی۔ کیا بات ہو گئی بھئی ؟ یہ فاخر کے ساتھ بند کمرے میں رنگ رلیاں مناتے ہوئے پکڑی گئی ہیں ۔ پوچھ لیجئے ابا جان سے ، انہوں نے خود اپنی آنکھوں سے دیکھا ہے۔ یہ سننا تھا کہ اشعر کار نگ اڑ گیا۔ ساس بھی جاگ گئیں۔ اکبر بولے ۔ ایسی عورت کا گھر میں کیا کام اشعر ان کو طلاق دے کر رخصت کرو، ابھی اور اسی وقت  اور فاخر سے تو میں جا کر نمٹتا ہوں  زارا نے لاکھ کہنا چاہا کہ وہ بے قصور ہے ، اس کو کمرے میں بند خودروبینہ نے کیا۔ اسے تو خبر بھی نہ تھی کہ فاخر کمرے میں موجود ہے۔ وہ کہتی رہ گئی کہ یہ جھوٹ ہے۔ کسی نے اس کی نہ سنی۔ بوڑھے سر کی بھی مت ماری گئی ۔ اس کی عقل نے کچھ کام نہ کیا۔ بڑی بہو کے کہنے کو صحیح سمجھ لیا۔ دوسرا کوئی زارا کی بے گناہی کو ثابت کرنے والا تھا ہی نہیں۔ روبینہ اور سسر ہی چشم دید گواہ بن گئے اور اشعر نے ان کے کہنے پر اپنی بیوی کو طلاق دے دی۔ اصل میں تو سسر صاحب پتھر کا بت بنے کھڑے تھے اور ان کو روبینہ کی کوئی بات ہی پلے نہ پڑرہی تھی۔ وہ بس ہاں ہاں کئے جارے تھے۔ کسی کو کیا خبر یہ سازش روبینہ کی تھی اور اس سازش میں ماجد کے ساتھ ساتھ فاخر بھی ایک مہرہ تھا اور اشعر نے بھی عقل سے کام نہ لیا۔ بیوی کو وضاحت کا موقع دیئے بغیر کھڑے کھڑے فوراً تین طلاقیں اکٹھی دے کر اسے بازو سے پکڑ کر گھر سے نکال دیا۔ بیچاری زارا روتی ہوئی پڑوس میں گئی اور وہاں سے میکے فون کیا۔ والد گھر پر نہ تھے ۔ محلہ تو ایک ہی تھا، والدہ پیدل وہاں گئیں اور زارا کو گھر لے آئیں۔ یقین نہیں آرہا تھا کہ وہ اشعر جو کہتا تھا کہ تمہارے بغیر زندہ نہیں رہ سکتا۔ جس کے کہنے کے مطابق خود سے زیادہ اعتبار سے زار پر تھا، بنا کچھ پوچھے ، بنا کچھ جانے اسے آناً فاناً زندگی سے نکال دیا۔ اپنے والد کی ہاں ہاں اور بھاوج کی گواہی پر  زارا کی خاموشی کو اس کا گناہ سمجھ لیا گیا۔ زارا کارورو کر برا حال تھا۔ سب نے اسے حوصلہ دیا مگر اس کے آنسو تھمتے نہ تھے۔ والد سمجھا رہے تھے۔ بیٹی، جس انسان کو تم پر اعتبار ہی نہ تھا، اس کے ساتھ وفا کا کیا فائدہ اور اس لئے رونا کیسا۔ اب زارا کو اس آزمائش میں صبر کرنا تھا اور یہ اچھا ہی ہوا کہ وہ صرف چھ ماہ ہی رہ پائی، اس عجلت باز آدمی کے ساتھ جس نے محض شک کی بنیاد پر اسے طلاق دے دی۔ بغیر کسی تحقیق کے دوسروں کے بہتان لگانے پر  وہ بی ایس سی اچھے نمبروں سے پاس کر چکی تھی۔ شادی ہو گئی تو اس نے ایم ایس سی کیلئے داخلہ فارم جمع کرادیا تھا۔ سائیکالوجی جیسے مضمون کا انتخاب کیا اور اسلام آباد کی ایک مشہور یونیورسٹی میں پڑھنے چلی گئی، بعد میں ہاسٹل میں رہنے لگی۔ کبھی کبھار چھٹی کے دنوں خالہ سے ملنے پنڈی چلی جاتی تھی۔ وہ ہمیشہ سے ہی پڑھا کو قسم کی لڑکی تھی۔ سال بعد پتا چلا کہ اشعر کا نکاح اس کی بھابی کی بہن سبینہ سے ہو گیا ہے۔ محلے کی بات تھی اور محلے داری میں باتیں چھپی نہیں رہتیں۔ پتا چلا کہ سبینہ اور اشعر کی زندگی کے چند دن خوشیوں بھرے تھے ، پھر دونوں میں ان بن رہنے لگی کیونکہ سبینہ بہت آرام طلب اور کمی لڑکی تھی۔ اشعر تو پہلے بھی اسے ناپسند کرتا تھا لیکن بھائی اور بھابی کے اصرار پر شادی کا بندھن باندھ لیا۔ زارا نے ایم ایس سی کر لیا اور ایک اسپتال میں جاب کر لی جہاں اس کی ملاقات ایک قابل پروفیسر سے ہوئی۔ اس نے شادی کیلئے پر پوز کیا۔ والدین کو یہ رشتہ بہتر لگا اور ہماری بہن کی شادی پر وفیسر رضا صاحب سے ہو گئی جو بہت مہذب، تعلیم یافتہ اور سلجھے ہوئے انسان تھے۔ وہ زیادہ عمر کے بھی نہیں تھے ، زارا سے صرف سات برس بڑے تھے۔ دونوں ہی اعلیٰ تعلیم کے دلدادہ اور ہم مزاج تھے۔ کچھ عرصے بعد اسکالر شپ پر یورپ پڑھنے کیلئے چلے گئے جہاں زارا کو اللہ تعالی نے ایک بیٹی سے نوازا اور اس کی زندگی پر مسرت، خوشیوں بھری ہو گئی جبکہ اشعر اور سبینہ کی نہ بن سکی۔ ان کے اولاد بھی نہ ہو سکی۔ چیک آپ اور علاج کے بعد پتا چلا کہ سبینہ بانجھ ہے۔ وہ اولاد پیدا نہیں کر سکتی کہ ماں بننے کی صلاحیت سے محروم تھی۔ اس بات پر ساس، سسر نے صبر نہ کیا اور اشعر کی دوسری شادی کرانے کے درپے ہو گئے۔ سبینہ روٹھ کر میکے چلی گئی تو انہوں نے اشعر کی تیسری شادی کرادی۔ بہتان لگانے والوں کو کڑی سزا ملتی ہی ہے، تبھی اشعر کے دل اور گھر سے خوشیاں روٹھ گئیں، اولاد سے ؟ محرومی بھی ملی۔ زارا کی یہ عادت تھی کہ اس نے کبھی رب رب سے سے شکوہ نہیں کیا۔ کہ ہمیشہ اس کی بے پناہ نعمتوں کا شکر ہی ادا کیا۔ وہ ہمیشہ اپنی ڈائری میں کہ لکھی ہیلن کلر کی اس کہاوت کو پڑھتی رہتی تھی کہ  قدرت نے مجھے بہت کچھ عطا کیا ہے اور میرے پاس یہ سوچنے کیلئے وقت نہیں ہے کہ مجھے کیا کچھ نہیں ملا۔
Mohabbat Ka Badla,زریں، مہر جان کی اکلوتی بیٹی تھی۔ وہ بے پناہ حسن کی مالک تھی۔ دیکھنے والوں کی نظریں اس کے حسین چہرے پر جم کر رہ جاتی تھیں ، لیکن اس کی ماں ، ہماری پڑوسن، نہایت چالاک عورت تھی۔ اس کی تیزی طراری سے محلے کی عورتیں پناہ مانگتی تھیں ، اس سے زیادہ میل جول نہیں رکھتی تھیں، تاہم وہ خود ملنے جلنے کی بہت شوقین تھی، کبھی کسی کے ہاں میٹھے چاول پکا کر بھجوا دیتی ، کبھی مٹھائی، کبھی کوئی اور سوغات، اس طرح وہ زبردستی الفت بڑھا لیتی۔ گلاب، زریں کے ماموں کا لڑ کا تھا، جو ان کے گھر میں رہتا تھا۔ اس کے والدین فوت ہو چکے تھے۔ ایک بار ان سے ملنے آیا، تو مہر جان نے اس کو واپس نہ جانے دیا۔ کہا کہ وہاں تم کو گھر جیسا آرام نہیں ہے، میں تم کو ماں جیسا سکھ دے سکتی ہوں ۔ گلاب اس کی باتوں میں آ گیا۔ اس نے نوکری چھوڑی اور پھوپھی کے گھر میں رہنے لگا۔ یہاں اسے کافی کوشش کے بعد ملازمت مل گئی۔ وہ ساری تنخواہ لا کر مہرجان کے ہاتھ پر رکھ دیا کرتا تھا، اس لئے وہ اس کے ساتھ نہایت شفقت سے پیش آتی اور اس کو ہر وقت یہ جتلاتی کہ وہ اس کا بھتیجا ہی نہیں، ہونے والا داماد بھی ہے۔ اس بات پر وہ نوجوان بہت خوش تھا۔ اس کو زریں اچھی لگتی تھی۔ وہ اس من موہنی لڑکی کو شریک زندگی بنانا چاہتا تھا۔ زریں ایک پاکیزہ خیال لڑکی تھی۔ گلاب بھی اس کو ایک اچھی اور نیک لڑکی سمجھ کر ہی اس سے محبت کرتا تھا۔ وہ بھی شادی سے قبل منگیتر کے احترام کا قائل تھا۔ مہر جان جانتی تھی کہ وہ دونوں ایک دوسرے سے پاکیزہ محبت کرتے ہیں ، تب ہی وہ ان کو بات چیت سے منع نہیں کرتی تھی۔ چھ سال کا طویل عرصہ گزر گیا اور مہر جان، گلاب کو یہی آسرا دیتی رہی کہ آج نہیں تو کل میں اپنی لڑکی کی شادی تم سے کر دوں گی۔ وہ بھی پھو پھی کی باتوں پر اعتبار کیے ہوئے تھا، مگر ایک دن زریں نے اُس کو بتایا۔ تم اتنے عرصے سے میری ماں کے ہاتھوں بے وقوف بن رہے ہو۔ وہ کبھی تم سے میری شادی نہیں کرے گی۔ وہ صرف تمہاری تنخواہ لینے کے لیے ایسا کہتی ہے۔ تمہاری تنخواہ سے وہ میرے لیے نئے نئے جوڑے اور سنگھار کا سامان خریدتی ہے، لیکن مجھے یہ بات اچھی نہیں لگتی کہ میں تمہاری کمائی سے بنایا ہوا جہیز کسی اور کے گھر لے جائوں۔ یہ تم کیسی باتیں کر رہی ہو؟ میں تو یہ تصور بھی نہیں کر سکتا کہ پھپھو کے خیالات میرے بارے میں تبدیل ہو سکتے ہیں۔ تبدیل ہو نہیں سکتے ، تبدیل ہو چکے ہیں۔ رات ماں ، میرے بابا سے یہی مشورہ کر رہی تھیں کہ وہ میری شادی اصغر سے کریں گی۔ یہ بات میں نے خود اپنے کانوں سے سنی ہے۔ اصغر بہت امیر آدمی ہے، تم اس کا مقابلہ نہیں کر سکو گے۔ یہ تم کیا کہہ رہی ہو زریں  ایسا کبھی نہیں ہو سکتا۔ یہ کہتے ہوئے گلاب نے اپنی آنکھوں پر ہاتھ رکھ لیا، جیسے اس کی نظروں کے سامنے اندھیرا چھا گیا ہو۔ میں سچ کہہ رہی ہوں۔ زریں نے معصومیت سے کہا۔ اصغر نے پچاس ہزار روپے صرف بات پکی کرنے کے لیے بطور مٹھائی بھجوائے، جو ماں نے واپس نہیں لوٹائے۔ تو سمجھو کہ بات پکی ہو ہی گئی ہے۔ بس کرو زریں  میں اب زیادہ نہیں سن سکتا، پھر بھی ایسا نہیں کر سکتی۔ میں جان پر کھیل جائوں گا، مگر تم کو کسی اور کی دلہن نہیں بنے دوں گا۔ تم میری منگیتر ہو، تمہیں اب مجھ سے کوئی نہیں چھین سکتا۔ یہ کہتا ہوا وہ پریشان سا باہر نکل گیا۔ اس روز وہ گھر نہ لوٹا۔ نہ جانے کہاں ، کس حال میں رہا ؟ اگلے دن دوپہر کو وه خسته حال سا گھر میں داخل ہوا۔ اس وقت مہر جان کا شوہر ڈیوٹی پر گیا ہو ا تھا۔ وہ اپنے کمرے میں لیٹی ہوئی تھی ، جب کہ زریں غسل خانے میں تھی۔ گلاب ، پھو پھی کی پاس بیٹھ گیا اور پوچھنے لگا۔ پھو پھی  کیا یہ سچ ہے کہ تم زریں کی شادی اصغر سے کر رہی ہو۔ وہ اٹھ کر بیٹھ گئی اور بولی۔ ہاں ، تم نے ٹھیک سنا ہے۔ مگر کیوں ؟ یہ کہہ کر وہ غصے میں اٹھ کھڑا ہوا۔ ہماری مرضی، زریں ہماری بیٹی ہے ، ہم جس سے چاہیں اس کی شادی کریں۔ مگر پھو پھی تم کہا کرتی تھیں کہ اپنی کہ اپنی بیٹی کی شادی مجھ سے کرو گی۔ ہاں ، وہ اس وقت کی بات تھی، اب وہ سے نہیں رہا ہے۔ لیکن گلاب تو بچپن سے میری منگیتر ہے۔ وہ مجھ سے محبت کرتی ہے اور مجھ سے ہی شادی کرنا چاہتی ہے اور آپ جانتی ہیں کہ میں بھی اس سے محبت کرتا ہوں ، پھر کس بات کی سزا مجھ کو دینا چاہتی ہو۔ بکواس بند کرو۔ میری بیٹی کے بارے میں ایسے نازیبا الفاظ اب کبھی دوبارہ اپنے منہ سے مت نکالنا، ورنہ کھڑے کھڑے گھر سے باہر نکال دوں گی۔ تمہارا نکاح تو نہیں ہوا اس کے ساتھ ، جو اس طرح حق جتلانے چلے آ گئے ہو۔ تو اتنا عرصہ تم نے مجھے بے وقوف بنائے رکھا ؟ گلاب نے دانت پیس کر کہا۔ مگر یاد رکھنا پھو بھی، تم کو اس دھوکے کا خمیازہ بھگتنا پڑے گا۔ مجھے دھمکیاں دیتا ہے بد بخت  نکل جا ابھی میرے گھرے ، ورنہ پولیس میں رپورٹ لکھوا دوں گی۔ مہر جان نے جوتا اٹھایا اور مارنے کو لپکی ، تب ہی گلاب بھی مشتعل ہو گیا اور اس نے سامنے پڑی ہوئی سبزی کاٹنے والی چھری اٹھالی ۔ مہر جان چیخنے لگی اور چھری چھینے کو لپکی تو گلاب نے اسے دھکا دیا اور دروازے کو باہر سے کنڈی لگا کر تیزی سے غسل خانے کی طرف آیا۔ ان دنوں دیہاتوں میں اکثر غسل خانوں میں دروازے نہیں ہوتے تھے۔ گلاب نے صحن سے آواز دی۔ زریں جلدی باہر نکلو، میں نے تمہاری ماں کو کمرے میں بند کر دیا ہے۔ یہی موقع ہے ، ہم شہر جا کر شادی کر لیتے ہیں۔ میں تمہارے ساتھ کہیں نہیں جائوں گی، امی کے کمرے کا دروازہ کھول دو۔ زریں بے وقوف نہ بنو، ایسا موقع پھر نہیں آئے گا۔ جو بھی ہو، میں تمہارے ساتھ کبھی بھی گھر سے نہیں بھاگوں گی۔ اس نے فیصلہ سنا دیا اور غسل خانے سے باہر نہیں نکلی۔ وہ کافی دیر اُس کی منت کرتا رہا، بالآخر اس کے صبر کا پیمانہ لبریز ہو گیا تو طیش کے عالم میں اس نے زریں کو غسل خانے سے گھسیٹا اور اس پر چھری سے وار شروع کر دیے۔ اُدھر زریں کی چیخ و پکار سن کر مہر جان کمرے میں تڑپتی اور شور مچاتی رہی، مگر اس کی مدد کو باہر نہ آسکی۔ گلاب زریں پر وار پر وار کرتے ہوئے یہی کہتا کہ اگر تم میری نہیں ہو سکتیں تو کسی اور کی بھی نہیں ہونے دوں گا۔ زریں بری طرح لہو میں نہا چکی تھی۔ اس کے ہاتھوں پر بے شمار زخم آئے تھے کیونکہ وہ ہر وار پر چھری کو پکڑنے کی کوشش کرتی تھی۔ پوسٹ مارٹم کے مطابق اس کے جسم پر چالیس اور چہرے پر چودہ زخم آئے تھے۔ ہتھیلیوں پر تو لا تعداد تھے۔ واردات کے بعد گلاب نے تھانے جا کر خود کو پیش کر دیا۔ دو سال تک وہ سینٹرل جیل میں رہا۔ اس کو سزائے موت ہونا تھی۔ ایک دن اس کا دوست آصف اس سے ملاقات کو آیا۔ گلاب نے بتایا کہ فلاں تاریخ کو مجھے پھانسی دی جائے گی۔ آصف تم اپنے دوست کو ساتھ لے آنا اور پھانسی کے بعد میری لاش وصول کر لینا، کیونکہ میرا اس دنیا میں کوئی نہیں ہے۔ پھانسی والے دن آصف چند دوستوں کو ساتھ لے آیا۔ ملاقات کے وقت گلاب کا چہرہ مر جھایا ہوا تھا۔ اسے اپنے کیے پر شدید افسوس تھا۔ کہتا تھا جذبات میں آکر نا حق اپنی حسین وجواں منگیتر کا خون کر ڈالا اور خود بھی جواں سالی میں پھانسی کے تختے کو اپنا مقدر بنا لیا۔ آصف نے اس سے تسلی کے بول کہے تو اس کی آنکھوں سے آنسو رواں ہو گئے۔ دوست نے ڈھارس دی، کہ گلاب ڈرو نہیں۔ تم اپنے کیے کا کفارہ ادا کر کے جارہے ہو تو اس رحیم و کریم سے امید رکھ کر اس دنیا سے جانو کہ وہ تمہارے گناہ کو بخش دے گا، شاید یہی تمہارا مقدر تھا۔ آصف بھی رو رہا تھا، ملاقات ختم ہو گئی۔ چند منٹ بعد آصف کا نام پکارا گیا۔ اس نے لاش وصول کی اور گلاب کی وصیت کے مطابق کوشش کی کہ اسے زریں کی قبر کے قریب کہیں دفنا یا جائے، لیکن اس قبرستان میں کہیں جگہ نہ مل سکی تو دوسرے قبرستان میں اسے دفنا دیا گیا۔ یہ بھی شاید اللہ کی مرضی تھی کہ مرنے کے بعد بھی وہ زریں سے دور ہی رہے۔
Jhanda Ki Panaah Mein,یہ چودہ اگست کا دن تھا اور میں اس دن ان کے پاس ضرور جاتی تھی۔ وہ ہمیشہ یوم آزادی کو بچوں میں مٹھائی تقسیم کیا کرتی تھیں۔ طویل عرصے سے یہ ان کا معمول تھا، بعید میں انہوں نے مٹھائی تقسیم کرنا بند کر دی تھی۔ اب وہ آزادی کے روز امی اور مجھے بلا لیتی تھیں کیونکہ یہ ان کی زندگی کا اہم ترین دن تھا۔ اس دن اُن کے ذہن میں بھی یادوں کے پٹارے کھل جاتے تھے۔ خالہ ہمارے پڑوس میں عرصہ سے تنہا رہتی آرہی تھیں، مگر اب بڑھاپے نے ان کو پچھاڑ دیا تھا۔ کوئی نہ تھا، جو بیماری میں دو گھونٹ پانی ان کے منہ میں ڈالتا۔ میں کبھی کبھی ان کی مزاج پرسی کر آتی تھی، کیونکہ پڑوسی ہونے کے ناتے ہمارا بھی کچھ فرض بنتا تھا۔ خالہ جی نے ساری زندگی محنت مزدوری میں گزاری تھی مگر اب ہاتھوں میں دم نہ رہا تھا۔ آج وہ دو وقت کی روٹی کے لئے ہمسایوں کی محتاج ہو چکی تھیں۔ اب وہ کتاب زندگی کے پھڑ پھڑاتے اوراق کو تنہا نہیں سنبھال پاتی تھیں، تبھی ہمیں آواز دے کر بلا لیتیں۔ آج جب میں گئی، تو وہ چار پائی پر ساکت لیٹی تھیں ۔ وہ پاکستان کے جھنڈے کو نکال کر چومتی تھیں اور پھر تمام دن منڈیر پر لہرانے کے بعد شام کو دوبارہ اپنے پرانے بکسے میں رکھ دیتی تھیں۔ آج بھی یہ جھنڈا انہوں نے بکسے سے نکالا ہوا تھا ، مگر یہ اُن کے اوپر دوپٹے کی طرح پڑا ہوا تھا۔ میری نظر اس پر پڑی، تو میں نے سوال کیا۔ خالہ جی آپ چودہ اگست کو یہ جھنڈا منڈیر پر کیوں لگا دیتی ہیں ؟ نہیں پتر  اب میں ایسا نہیں کرتی۔ بس کبھی کبھی اسے نکال کر ، اس سے آنسو پونچھ کر رکھ دیتی ہوں، لگائی نہیں۔ یہ ہوا سے پھڑ پھڑاتا ہے ، تو میرے اندر سے سانپ نکل آتے ہیں اور مجھے ڈسنے لگتے ہیں۔ پانچ سال پہلے ، آخری بار لگایا تھا۔ مرنے لگوں، تو اسے میری میت پر ڈال کر مجھے دفن کرنا۔ اپنی یادیں دوہرائیے خالہ جی آپ کی باتیں تو تاریخ کا حصہ ہیں۔ میں چاہتی تھی کہ وہ کچھ کہیں تاکہ ان کے دل کا بوجھ کچھ ہلکا ہو جائے۔ تو سنو بیٹی  جس روز ہمارے گاؤں میں غدرمچا، میں چھت پر کھڑی یہی جھنڈا لگارہی تھی۔ شور بڑھا تو میں نے اوپر سے جھانکا۔ نیچے بھاگ دوڑ مچی ہوئی تھی، تبھی میں نے جھنڈا اتار کر اپنے سر پر ڈال لیا۔ پتا نہیں، میں نے یہ کیوں نہ سوچا کہ میرے گھر والے کہاں ہیں اور نیچے کیا ہو رہا ہے ؟ وہ وقت ہی ایسا تھا۔ گاؤں میں لوٹ مار ہو رہی تھی۔ دیکھتے ہی دیکھتے کئی مکانات جلنے لگے اور میں شعلوں میں گھر گئی، تو یکلخت دوڑ کر صحن کی طرف جانے کے بجائے پچھواڑے کی طرف آ گئی۔ گاؤں میں گھروں کی دیواریں نیچی ہوتی ہیں۔ میں دیوار سے کودی اور ایک طرف دوڑ پڑی۔ راستے میں بہت سی لاشیں پڑی ہوئی تھیں۔ یہ اُن مسلمانوں کی تھیں، جنہوں نے کہا تھا کہ کوئی مسلمان اپنا ایمان تین رپوں میں نہیں بچے گا۔ میں جان گئی تھی کہ میرے گھر والے بھی مارے جا چکے ہیں۔ اب میرے لئے کوئی جائے پناہ نہ رہی تھی۔ گاؤں سے نکلی تھی کہ اچانک سامنے سے تین سکھ آ گئے۔ ایک نے مجھے دبوچ لیا۔ میں اکیلی اور وہ تین مرد بہت روئی، مگر وہ شرم کی حدود سے آگے نکل گئے تھے۔ ایک نے مجھے کندھے پر اٹھایا اور چل پڑا، تبھی میں بے ہوش ہو گئی۔ آنکھ کھلی تو ایک چارپائی پر پڑی تھی اور دماغ چکر ارہا تھا۔ جسم تو ٹوٹ پھوٹ گیا تھا، لیکن یہ جھنڈا میرے پاس پڑا تھا۔ میں نے ادھر ادھر دیکھا اور اٹھ کر دروازے کو ہاتھ لگایا، وہ باہر سے بند تھا۔ بہت دیر بعد ایک شخص آیا۔ اس کے ہاتھ میں دودھ کا پیالہ اور روٹی تھی۔ میں اسے دیکھ کر چیخنے لگی۔ اس نے مجھے اٹھا کر پیارسے سمجھایا کہ تم یہاں سے بھاگ نہیں سکو گی ، بہتر ہے کہ سکھ بن جاؤ۔ اسی طرح اس نے باتوں باتوں میں مجھے روٹی کھلا کر دودھ پلایا، جس سے میرے جسم کچھ جان آ گئی اور دماغ سوچنے کے قابل ہو گیا، لیکن میں نے ان کا مذہب قبول کرنے سے انکار کر دیا۔ اس کے بعد میں اُن کے ہاتھوں کھلونا بن گئی۔ انہوں نے مجھے قید کر رکھا تھا۔ وہ شراب کے نشے میں بدمست ہو کر آتے اور مجھے کہتے کہ میں ان کا دھرم اپنا لوں، تو ہی کوئی سکھ مجھ سے شادی کرے گا، ورنہ اس طرح کھلونا بنی رہوں گی، لیکن میں کہتی تھی کہ بے شک میں کسی سکھ سے شادی کر لیتی ہوں، مگر اپنا دین نہیں چھوڑوں گی۔ مجھے دن رات کا کوئی احساس نہیں تھا۔ نہ یہ علم تھا کہ کتنے دن گزر گئے ہیں۔ ان صیادوں کا کہنا تھا کہ تم گھبراؤ نہیں ، یہاں تم اکیلی نہیں ہو۔ ہم نے یہاں سے کسی مسلمان لڑکی کو جانے نہیں دیا۔ اب بہت سی لڑکیاں سکھ ہو گئی ہیں اور جنہوں نے تمہاری طرح اپنا مذہب نہیں چھوڑا، وہ کئی کئی سکھوں کی بیویاں بنی ہوئی ہیں۔ تم مان جاؤ اور کسی ایک گھر میں عزت سے رہو۔ میرا یہی جواب تھا کہ میں اپنا مذہب نہیں چھوڑوں گی ، چاہے تم لوگ مجھے قتل کر دو۔ ایک دن صرف ایک آدمی آیا۔ یہ کافی موٹا اور بھدا شخص تھا، جس کی کمر کے ساتھ کرپان لٹک رہی تھی۔ وہ اس قدر نشے میں مست تھا کہ اس سے صحیح طرح چلا بھی نہیں جا رہا تھا۔ اس نے مجھے دیکھ کر قہقہہ لگایا اور پلنگ پر گر گیا، تبھی میں نے پک کر اس کی کرپان نکالی اور پوری قوت سے اس کے سینے میں گھونپ دی۔ وہ نشے میں تھا اور میں غصے اور بے بسی کی آگ میں جل رہی تھی۔ یہی انتقامی جذبہ میری طاقت بن گیا۔ کرپان اس کے سینے میں عین اس جگہ اتر گئی، جہاں پسلیاں تھیں۔ اس کے منہ سے ہلکی سی آواز نکلی اور وہ کرپان کو دونوں ہاتھوں سے پکڑ کر میرے وار کے دھکے سے پیچھے ہٹا۔ میں نے کرپان کو اس کے اوپر اور زیادہ دبا دیا۔ وہ اس کے دل میں اترتی چلی گئی۔ نشے نے اس کے ہاتھ پاؤں ڈھیلے کر دیئے تھے۔ وہ ایک طرف گر پڑا تھا۔ میں نے کرپان اس کے جسم میں ہی چھوڑ دی۔ دروازے پر زنجیر لگی ہوئی تھی۔ اسے کھولا تو اپنے جھنڈے پر نگاہ پڑی ، جو اس روز میں نے دوپٹے کی طرح اوڑھ لیا تھا۔ میں نے جھک کر فرش سے جھنڈا اٹھایا اور دوپٹے کی طرح اوڑھ کر باہر آ گئی یہ کوئی ویران مکان تھا۔ کسی مسلمان کا رہا ہو گا۔ صحن سے نکلی تو باہر کی تازہ ہوا لگتے ہی میرا دماغ صاف ہو گیا اور میں نڈر ہو گئی۔ گویا اپنی جان کی کوئی قیمت ہی نہیں رہی تھی۔ معلوم نہیں کیا وقت ہو گا؟ گلی لیکن سنسان پڑی تھی۔ میں چلتی چلی گئی۔ مجھے نہیں معلوم تھا۔ که پاکستان کس طرف ہے ؟ سمت کا اندازہ نہیں کر سکتی تھی۔ چلتے ۔ چلتے میرے پیر تھکنے لگے تو ایک جگہ رک گئی اور اللہ سے مدد طلب کی، تو یقین ہو گیا کہ اللہ نے مجھے راستہ سمجھا دیا ہے۔ ابھی سوچ بچار کے بھنور میں تھی کہ کچھ لوگوں کی آواز میں سنائی دیں۔ میں چھپنے لگی قریبی درخت کی طرف گئی، وہاں لکڑی کی کھرلی پڑی تھی، جس کے نیچے لکڑی کے پہیے لگے تھے۔ میں اس میں لیٹ گئی۔ دو آدمی میرے قریب سے گزرے۔ وہ سکھ تھے اور لوٹ مار اور مسلمان لڑکیوں کی آبروریزی کی شرمناک باتیں کر رہے تھے۔ ڈریہ تھا کہ یہ وہی سکھ نہ ہوں جنہوں نے مجھے قبضے میں رکھا ہو ا تھا۔ جب وہ آگے چلے گئے ، تب میں کھرلی سے باہر نکلی۔ اس وقت میری کیفیت کیا تھی ، کیا بتاؤں ؟ اللہ توکل، ایک سمت کارخ کر لیا تھا۔ اس وقت دل بس یہی چاہ رہا تھا کہ اس گاؤں سے دور نکل جاؤں۔ جب خاصی فاصلہ طے کر لیا تو دوڑنے لگی۔ کھیتوں پر پاؤں دھنستے تھے۔ مکمل دوڑا نہیں جاتا تھا۔ اندھیرے میں دھان کی کھیت میں جا پھنسی اور گھٹنوں تک کیچڑ میں دھنس گئی تو کسی طرح دقت سے نکلیتو پگڈنڈیوں پر چلنے لگی۔ ذرا آگے پہنچی تھی کہ بدبو سے دماغ پھٹنے لگا۔ ایسی بدبو کسی مردار کی ہو سکتی تھی۔ تب میں پگڈنڈی پر دوڑنے لگی۔ تھکن سے ایک جگہ ٹھوکر لگی اور میں گر گئی۔ یہاں بد بو بہت زیادہ تھی۔ اٹھنے لگی تو محسوس ہوا کہ میں کسی مرے ہوئے انسان یا مردہ جانور سے ٹھو کر کھا کر گری تھی جھک کر غور سے دیکھا تو ستاروں کی روشنی میں مجھے ایک لاش نظر آئی۔ ادھر اُدھر بغور دیکھا، تو اطراف میں بھی لاشیں پڑی دکھائی دیں۔ معلوم نہیں کتے تھے ، گیدڑ یا کوئی جانور ، جو ان لاشوں کو کھا رہے تھے۔ وہ اپنے کام میں اس قدر مشغول تھے کہ انہوں نے میری موجود گی کا بالکل بھی نوٹس نہیں لیا۔ کیسے بتاؤں کہ لاشوں کے درمیان میرے دل و دماغ کا کیا حال ہوا ہو گا، مگر اتنا بتانا چاہتی ہوں کہ یہ پاکستان کے نام پر قتل ہونے والے لوگوں کی لاشیں تو تھیں کہ جن کی ہڈیاں ؟ بھی اب تو ہندوستان کی مٹی میں مل گئی ہوں گی اور جو اس پاکستان کو کو دیکھ بھی نہ سکے، ، جس کی خاطر کٹ مرے تھے۔ انہیں کفن نصیب نہ ہوا اور نہ قبر اور ان کا جنازہ بھی کسی نے نہیں یہ کہتے ہوئے خالہ جی کی آنکھوں سے آنسو بہنے لگے ۔ وہ بولیں۔ بیٹی  کیسے میں اس ملک کے لوگوں کو بتاؤں کہ جنہوں نے صداقت اور دیانت سے دوری اختیار کر لی ہے اور یہاں عیش و عشرت کی زندگی گزار رہے ہیں۔ جن کو اپنے بڑوں کی قربانیاں یاد نہیں رہیں کہ اس زمین کی جڑوں میں غریب کسانوں کی ہڈیاں دفن ہیں اور تم نے اونچی اونچی عمارتیں کھڑی کر کے ان بدنصیبوں کو بھلا دیا۔ جو اپنے بچوں اور بیٹیوں کی عصمتیں قربان کر کے موت کے راستوں پر پا پیادہ چل کر یہاں تک پہنچے تھے ، ان کی زبانی ان کی داستانیں سنو، تو پتا چلے گا کہ اس ملک کے لئے مسلمانوں نے بڑی قربانیاں دی تھیں۔ آج ہمیں اس وطن کی قدر نہیں ہے۔ خالہرورہی تھیں اور کہہ رہی تھیں کہ پاکستان پاک ملک ہے اور میں دشمنوں کی ناپاک کی ہوئی عورت ہوں۔ اس لفظ میں جو طنز اور شکوے تھے ، اس کا زہر صرف خالہ س لٹی ہوئی عورت ہی محسوس کر سکتی تھی۔ وہ کہہ رہی تھیں کہ میں لاشوں سے ٹھوکریں کھاتی چلی تھی اور رات رات میں ہی پاکستان پہنچنا چاہتی تھی۔ اب میرے سامنے کوئی کھیتی نہ تھی۔ میں دوڑتی جارہی تھی، پھر پگڈنڈی آ گئی اور میں اس پر اپنے اللہ کو بار بار پکار رہی تھی، جس کی ذات مجھے یقین دلا رہی تھی کہ میں ٹھیک راستے پر جارہی ہوں۔ دوڑتے دوڑتے ٹانگیں اکڑنے لگیں اور پیاس سے منہ کھل گیا کہ چلنا محال ہو گیا، مگر مجھے چلنا تھا ، سو چلتی رہی بلکہ پاؤں گھسیٹنے لگی۔ بہت دور جا کر ایک جوہڑ نظر آیا تو اس سے پانی پیا۔ وہاں سے کوئی نصف کوس گئی تھی کہ اونچی نیچی جگہ آگئی، جہاں لمبی لمبی گھاس اور جھاڑیاں تھیں۔ وہاں مجھے ایک عورت کی آواز سنائی دی۔ میں نے اس کی آہ وزاری پر سکھوں کی مکروہ ہنسی بھی سنی تھی، تبھی خوف سے ایک جھاڑی سے لگ کر بیٹھ گئی۔ وہ مجھ سے زیادہ دور نہیں تھے اور میں تھر تھر کانپ رہی تھی، تبھی عورت کی بھیانک چیخ بلند ہوئی اور پھر وہ خاموش ہو گئی۔ میں اندھیرے میں جھاڑیوں کی اوٹ میں دیکھ رہی۔ وہ لوگ اپنا کام کر کے چلے گئے تھے۔ ان کے قدموں کی آہٹ آہستہ آہستہ مجھ سے دور ہوتی گئی اور جب وہ بہت دور چلے گئے، تو میں اٹھ کر چل دی۔ عورت کی لاش میرے راستے میں پڑی تھی، مگر میں رکی نہیں، چلتی گئی۔ دل میں کہا کہ اے عورت تو خوش قسمت ہے کہ مر گئی۔ اس کے بعد میری ہمت جواب دے گئی۔ بس اتنا یاد ہے جیسے میں خواب میں چلتی رہی ہوں۔ چلتے چلتے اونگھنے لگتی اور جھٹکا سا لگتا تو بیدار ہو جاتی، پھر اسی طرح کتنی ہی دور چلتی جاتی۔ اس عورت کی لاش سے آگے مجھے بالکل یاد نہیں کہ میرے قدموں میں کھیتیاں تھیں، جھاڑیاں تھیں یا کانٹے ؟ میرا جسم ایک روبوٹ کی طرح چلتا جارہا تھا۔ بھوک، نیند اور پیاس کا کوئی احساس نہ تھا۔ ایک جگہ بیدار ہوئی تو چل نہیں پارہی تھی، بس زمین پر اوندھے منہ پڑی تھی۔ شاید چلتے چلتے گر پڑی تھی۔ اپنے جسم کا بوجھ اٹھانا محال ہو گیا۔ تب میں ہاتھوں اور گھٹنوں کے بل چلنے لگی۔ رات کا اندھیرا ابھی بہت گہر ا تھا۔ تھوڑی دور جا کر میں تھک کر بیٹھ گئی، مگر موت کے خوف نے پھر چلنے پر مجبور کر دیا۔ ٹانگیں لکڑی کی ہو گئی تھیں۔ جہاں ٹانگیں شل ہو جاتیں وہاں گھٹنوں کے بل چلنے لگتی۔ مجھے یاد نہیں آرہا کہ میں نے کتنا فاصلہ طے کیا اور کس سمت کیا۔ اتنا یاد ہے کہ اب ہر قدم پر ایک لاش پڑی تھی۔ لاشیں خراب ہو رہی تھیں ، اس لئے بد بو بہت زیادہ تھی۔ میں اب کچھ بھی نہیں سوچ سکتی تھی، سوائے اس کے کہ رُکی تو سکھ اٹھا کر لے جائیں گے۔ خالہ جی  کیا آپ کو پاکستان کی محبت چلنے پر مجبور کر رہی تھی ؟ میں نے درمیان میں سوال کر دیا۔ بیٹی، میں اس سوال کا جواب نہیں دے سکوں گی۔ بس مجھے اتنا یاد ہے کہ جب تھوڑی روشنی ہوئی تو چار پانچ سو گز دور ایک گاؤں کے کالے کالے خدوخال نظر آئے، لیکن یہاں بھی لاشیں نظر آئیں۔ بچوں، عور توں بوڑھوں اور جوانوں کی لاشوں کی حالت کیا تھی ؟ یہ بتانے کو میرے پاس الفاظ نہیں ہیں۔ میں انہی مسخ شدہ جسموں کے درمیان سے گزرتی جارہی تھی۔ اگر کوئی مجھے دیکھتا، تو یہی کہتا کوئی بے جان لاش چل رہی ہے۔ چلتے چلتے تھکن سے جب مجھ پر غنودگی طاری ہوئی تو میں گر گئی، پھر پتا نہیں کیا ہوا۔ میں جہاں گری تھی، اچانک ہی میری آنکھ کھل گئی۔ اب سورج نکل آیا تھا۔ دھوپ کو دیکھتے ہی میں ڈر گئی کیونکہ میں چھپ نہیں سکتی تھی۔ میں سڑک کے کنارے پڑی تھی، ادھر اُدھر گاڑیاں تھیں، جن میں باوردی لوگ بیٹھے ہوئے تھے۔ ان میں سے دو میرے قریب آئے۔ مجھے سہارا دے کر پانی پلایا اور کہا کہ چلو گاڑی میں بیٹھو۔ یہاں سے پاکستان بہت قریب ہے۔ وہ مجھے لے آئے ، دو دن کیمپ میں رکھا، پھر لاہور لائے۔ میرے ساتھ سماجی کارکن خواتین تھیں۔ لاہور میں میرے بارے میں اعلانات ہوئے تو میرے ایک چچا زاد کا پتا چل گیا۔ قافلے میں وہی زندہ بچ کر آئے تھے۔ ان کا نام شفیع تھا۔ وہ مجھے لینے آئے۔ میں اُن سے لپٹ گئی اور بہت روئی۔ مجھے خوشی تھی کہ ہمارے خاندان کا کوئی ایک فرد تو زندہ ملا ہے۔ انہوں نے بھی بخوشی مجھے قبول کیا۔ شفیع اس ٹرین میں آئے تھے ، جس میں بہت زیادہ قتل و غارت گری ہوئی تھی۔ یہ خونی مناظر انہوں نے اپنی آنکھوں سے دیکھے تھے لیکن جب میں نے خود پر گزری ان کو سنائی تو وہ بھی رو پڑے تھے۔ شفیع نے ہاتھ پاؤں مار کر ایک گھر الاٹ کروا لیا، پھر مجھ سے نکاح کیا۔ ہم نے چند دن ہنسی خوشی گزارے۔ خدا نے ایک بیٹا بھی دیا، مگر بعد میں وہ فوت ہو گیا۔ ایک دن شفیع کو اطلاع ملی کہ کہ ان کی بہن اور ماں زندہ ہیں اور کسی سکھ کے گھر میں ہیں۔ وہ مجھے چھوڑ کر ان کی بازیابی کی مہم پر چلے گئے ، مگر واپس نہیں لوٹے۔ خدا جانے ان کے ساتھ کیا ہوا؟ یہ بتانے والا کوئی نہیں ہے۔ ان کی اماں اور بہن، ملیں یا نہیں ؟ وہ خود بھی زندہ ہیں یا اس دنیا سے چلے گئے ؟ یہ ایسے سوالات ہیں جن کا جواب اللہ ہی جانتا ہے ، مگر میں نے ان کے لوٹنے کی آس میں زندگی گزار دی۔ آج جوں توں زندگی کے دن پورے کر رہی ہوں۔ بیٹا زندہ ہوتا، تو شاید وفا کرتا۔ اے کاش ایک بیٹی ہی ہوتی۔ سنا ہے، بیٹے ساتھ چھوڑ دیتے ہیں، مگر بیٹیاں دکھ سکھ میں ساتھ دیتی ہیں۔ خالہ جی  مجھے اپنی بیٹی ہی سمجھو، کیوں جی چھوٹا کر رہی ہو۔ وہ بولیں۔ ہاں، تم بیٹی ہی ہو، تبھی میرے پاس آجاتی ہو ، ورنہ اتنی فرصت کسے ہے۔ خالہ کی بات کہی تھی۔ اس دن کے بعد میں ایک ماہ تک ان کے پاس نہ جا سکی۔ میرے پیپر ہو رہے تھے۔ ایک دن خالہ کی روح قفس عصری سے پرواز کر گئی۔ جب پڑوسن کھانا دینے گئی، تو وہ ان ضروریات سے بے نیاز اپنے خالق حقیقی کے پاس جا چکی تھیں۔ جب محلے والے ان کو دفنانے لگے تو مجھے خیال آیا کہ انہوں نے کہا تھا کہ اس پرچم کو میرے اوپر ڈال کر دفنانا۔ تب میں نے ان کے بکسے میں سے جھنڈا نکال کر ان کی میت پر ڈال دیا، پھر خالہ منوں مٹی میں چلی گئیں اور تاریخ کا ایک باب دفن ہو گیا۔ کاش ہم ایسے افراد کے سینے میں دفن واقعات کو سنیں، جو ابھی زندہ ہیں کیونکہ یہ تاریخ کا حصہ ہیں۔
Mohabbat Ki Qeemat | Complete Urdu Story,رب ایسے بھی من چاہی خواہش پوری کرتا، وہ اپنے ناخنوں پر بنے دلکش ڈیزائن کو دیکھتے ہوئے سوچ رہی تھی۔ دراز گردن میں فکس سسرال سے آئی چنے برابر ہیروں کی مالا کسی بے آرامی کے بغیر اس کی کھال کے ساتھ چپکی تھی۔ میسرہ راضی تھی۔ رضی الٰہی کی تیسری بیٹی ، جسے ماں باپ کے بقول سب سے ضدی کہا جاتا تھا۔ اس نے اپنے لیے آئے ہر رشتے سے انکار کرتے ہوئے کہا تھا کہ اسے کوئی عملی مسلمان چاہیے۔ وہ خود بھی کچھ عرصہ قبل ہی ایک مقامی دینی تنظیم سے جڑنے کے بعد عملی مسلمان بنی تھی۔جب اسے فہم آیا تو اس نے اپنے سارے ملبوسات نئے سرے سے بنوائے اور زندگی کا طرزِ عمل تبدیل کیا۔ حلال کا نظریہ اس گھر میں خاصا واضح تھا، اس لیے سب نے اس کی اس تبدیلی کو نوٹ تو کیا لیکن کوئی اعتراض نہیں اٹھایا۔ کسی کی ذاتی پسند یا نا پسند پر رائے دینا مداخلت گردانا جاتا تھا۔ چنانچہ جب میسرہ نے باب کٹ بالوں پر اسکارف لیا، تو گھر میں کسی نے اعتراض نہیں کیا۔ اور پھر جب دو سول سروس سے جڑے دامادوں کے بعد میسرہ کے لیے میجر صاحب کے بیٹے کا رشتہ آیا، تو اس نے فوراً انکار کر دیا۔چلو، اچھا ہوا میسرہ نے خود ہی منع کر دیا، اس لڑکے کے بارے میں سنا ہے کہ اسے پینے پلانے کا شوق ہے۔سلیمہ رضی نے صبح سویرے لان سے توڑے ہوئے موتیا کے پھولوں کو پیالے میں بھرتے ہوئے اپنے میاں سے کہا، جو راکنگ چیئر پر بیٹھے تسبیح کے دانے گرا رہے تھے اور بیوی کی بات سن کر خاموش رہے۔وہ شہری ہوابازی کے ایک ایماندار افسر کے طور پر نوکری کر رہے تھے اور پچھلے دو برس سے عدالتی مقدمے کا سامنا کر رہے تھے۔ مصالحت ہر وقت سامنے تھی یا تو عہدہ چھوڑ دیں یا اپنی ایمانداری۔ دونوں میں سے کسی پر رضی الٰہی کے انکار نے معاملے کو لٹکا رکھا تھا۔ یہ سال خاصا نازک تھا۔ کیس اچانک جج تبدیل کر دیا گیا، اور اس بار ان کا لہجہ اور تاثر دونوں پچھلے جج سے مختلف اور تیکھے تھے۔ایسے میں میسرہ کی شوہر کے حوالے سے فرمائش بھی ان کے لیے درد سر بن رہی تھی۔ اس کی پسند کا لڑکا ان کے ارد گرد موجود نہیں تھا۔چار بیٹیاں وہ پہلے ہی بیاہ چکے تھے اور ان کی ایسی کوئی خاص پسند نہیں تھی، مگر میسرہ اپنی دو چھوٹی بہنوں کی شادی کے بعد بھی نیک مرد کے تصور سے دستبردار نہیں ہوئی۔ نیک مرد ایسا تھا کہ غائب تھا۔ بظاہر اچھے رشتے وہ اس لیے مسترد کر دیتی کہ ان کے ہاں دین داری نہیں تھی۔ سلیمہ رضی کو میسرہ کی عمر کے ستائیسویں برس میں بڑی جدوجہد کے بعد اس کی شرائط پر پورا اترنے والا رشتہ مل ہی گیا۔ لڑکا شہر کے مشہور ہسپتال میں ڈاکٹر تھا اور والدین کا اکلوتا بیٹا تھا۔ اس کا ناک نقشہ بھی بہت اچھا تھا، اتنا اچھا کہ میسرہ رضی اس کے سامنے دب سی گئی۔ میسرہ نے ہر وقت الحمد للہ کی تسبیح جاری رکھی۔ اس کا خیال تھا کہ ہر اچھی چیز پر نظر لگتی ہے، اور اس کا ہونے والا شوہر حمزہ بھی کئی پہلوؤں سے بہت اچھا تھا۔نسبت طے ہونے کے بعد شادی کے دوران ایک ماہ کا وقفہ تیزی سے گزرا اور نکاح و رخصتی تک پہنچ گیا۔ میسرہ نے گھونگھٹ تو نہیں نکالا تھا، لیکن عروسی کمرے میں پہنچ کر نگاہیں ضرور جھکائے رکھیں۔ حمزہ کی پہلی بات سنتے ہی جس تیزی سے اس کی خوشیوں پر پانی پھرا، دیکھنے والا اس میں بے یقینی صاف دیکھ سکتا تھا۔ میری چار بہنیں ہیں اور ایک ماں، تم مجھے اپنی پانچویں نند اور دوسری ساس ہی سمجھنا۔ یہ تھا وہ پہلا جملہ جو نئے دولہا نے اپنی نئی دلہن سے رونمائی کرتے ہی بے حد سنجیدگی سے کہا۔ میسرہ رضی کی گزشتہ دو ماہ سے جاری تسبیح کو اس جملے نے جھٹکا دیا اور وہ گنگ ہو گئی۔ اسے فوری طور پر سمجھ نہیں آیا کہ یہ شوخی ہے یا سنجیدگی۔ وہ خود بہت سنجیدہ مزاج تھی، اس کے باوجود وہ اس کی توقع نہیں کر رہی تھی۔ کوئی میٹھی بات، کوئی شوخ جملہ نہ سہی، کم از کم ایک توصیفی نظر ہی ۔ اس کے دل کو شدید چوٹ لگی۔پھر بھی وہ حمزہ کی بات کا مطلب نہیں سمجھ پائی۔ انہی سوچوں میں الجھتے ہوئے اس کی پوری رات گزر گئی۔ حمزہ کا کھردرا رویہ اسے بہت برا لگا۔  بڑی بیٹی پابندی کے ساتھ باپ کو ڈاکٹر کے پاس چیک اپ کے لیے لے کر جاتی، وقت پر سواری، میڈیکل رپورٹس، اور تمام انتظامات و دیکھ بھال میں اس کے شوہر کا پورا تعاون ہوتا تھا۔ دوسری بیٹی روزانہ دو بار آتی تاکہ امی ابو کو تنہائی کا احساس نہ ہو۔ اس کے شوہر نے اپنے گھر کی اس عارضی بے ترتیبی پر کبھی کوئی شکوہ نہیں کیا۔ لیکن یہ ان دونوں کے لیے ممکن تھا کیونکہ وہ مکمل طور پر خود مختار تھے۔ دونوں چھوٹیاں اس حد تک نہ کر رہی تھیں اور نہ کر سکتی تھیں۔ میسرہ کا تو ہر ہفتے آنا ہی بہت تھا۔ جب وہ آتی تو اکیلی ہی آتی، کیونکہ حمزہ شادی کی رسومات کے بعد ساس سسر سے ملا ہی نہیں تھا۔ میکے میں میسرہ کو کوئی طعنے تو نہیں دیتا تھا، لیکن جب بھی کوئی یہ کہتا کہ عمل نہ کرنے والا نان پریکٹسنگ مسلمان گھرانہ تو بہتر ہے، تو وہ کٹ کر رہ جاتی۔ سب جانتے تھے کہ حمزہ اور اس کے گھر والوں کا اپنا قصور تھا۔ دین کا نہیں، لیکن اخلاق کا علم تھامنے والوں میں بھی ان کے رویے نے دوسروں کے عقیدے کو متاثر کر دیا تھا۔میسرہ، اپنے گھر کے ماحول کی وجہ سے کھانے پکانے میں خاصی ماہر نہ تھی۔ بچپن سے ہی اس نے تمام کاموں کے لیے مددگار دیکھے تھے۔شادی کے بعد، جب اس نے نئے ماحول میں ضم ہونے کے لیے کھانا پکانے کی کوشش کی، تو کم ذائقے والے کھانے کی وجہ سے اس کا کچن میں جانا ممنوع کر دیا گیا۔بی بی چیزوں کا ستیا ناس نہ کیا کرو، رزق ضائع مت کرو۔ساس نے مہنگے ٹماٹروں کی پتیلا بھر چٹنی کو زبان پر رکھتے ہی سخت تیور سے گھورتے ہوئے کہا تو وہ گھبرا گئی۔ چٹنی واقعی عجیب ذائقے کی بنی تھی۔میسرہ کو حیرت ہوئی کہ امی کے گھر میں وہی ترکیب استعمال کرتے ہوئے چٹنی کیسے مزیدار بنتی تھی، جو فوراً ختم ہو جاتی تھی۔میسرہ نے دکھ بھرے دل کے ساتھ چولھے پر رکھی ٹماٹر کی چٹنی پر افسردہ نگاہ ڈالی۔ ساس کی ڈانٹ نے اس کے حوصلے توڑ دیے تھے۔ تعریف کی امید پر شروع کیا گیا کام سرزنش پر ختم ہو گیا۔جب شام کو حمزہ کام سے لوٹا اور سینڈوچ کے ساتھ ٹماٹر کی طلب ہوئی، تو ٹماٹر کی چٹنی اور رزق کے ضیاع کا قصہ دوبارہ چھڑ گیا۔بہو بیگم سے کہہ دیا ہے میں نے کہ آئندہ کچن جانے کی ضرورت نہیں کچھ پکانے کے لیے۔امی کی بات سن کر حمزہ نے سینڈوچ پر ہی توجہ مرکوز رکھی اور سامنے بیٹھی میسرہ کے دل میں اس رویے سے مزید دکھ بھر گیا۔ اس نے بھرائی ہوئی نگاہ سے حمزہ کی طرف دیکھا، کہ شاید وہ اس کے لیے کوئی حمایت کرے، لیکن حمزہ کی بے تاثر کیفیت دیکھ کر میسرہ کے دل میں اس کے لیے بددلی پیدا ہوگئی۔ اسے بھی تعجب ہوتا کہ میسرہ رضی کو کیا اس کی قیمت صرف اتنی ہے کہ اس کی ہر مرضی چھین کر اسے بس منکوحہ کا لیبل دیا جائے؟ لیکن اس کی ان باتوں کا جو جواب اس کے میکے کے پاس تھا، وہ دراصل اس کے انتخاب پر ہی اعتراض تھا۔ سوئیٹ ہارٹ، یہ جو نیک دکھتے ہیں نا، یہ ہی سب سے زیادہ فیک نکلتے ہیں۔ بڑی بہن نے اسے اپنی محبت سے چمٹاتے ہوئے سرگوشی کی تھی، اور وہ بس اسے دیکھتی رہی۔ کچھ عرصہ اور دیکھ لو، لیکن کوئی فیملی بنانے کی حماقت مت کرنا۔ تم سمجھ رہی ہو نا، میں کیا کہہ رہی ہوں؟ بہن نے میسرہ کے سرد ہاتھ تھامے۔رات آئی لیکن راحت نہ لائی۔ عورت کو قربت سے پہلے محبت مطلوب ہوتی ہے، جو حمزہ سے روز بروز کم ہوتی جا رہی تھی۔اسے لگتا تھا کہ وہ ایک خریدی ہوئی شے کے مانند اس گھر میں ہے، جس پر ہر کوئی اپنی مرضی سے حاکمیت جتا رہا ہے۔ کسی نے بھی اس کی کسی بھی بات کو سراہا نہیں، اسے محبت سے نوازا نہیں۔حمزہ واحد شخص تھا جو اس کی باتوں پر نہ تو توجہ دیتا تھا، نہ اسے کسی قسم کی حمایت فراہم کرتا تھا، اور نہ ہی اسے دوسروں کی بدسلوکی سے محفوظ رکھتا تھا۔ ایسے میں میسرہ کا رنگ و روپ کیا سنورتا، وہ زرد پڑنے لگی تھی۔جذبات کی شدت کے دوران میسرہ کا غصہ حمزہ پر کھل کر واضح ہونے لگا تھا۔ حمزہ چڑ کر اس کے ساتھ تکلیف دہ رویہ اپناتا، جس سے میسرہ کی کھال پر خون کے نشانات جگہ جگہ دکھائی دینے لگے تھے۔میسرہ تکلیف سے جب ہوش میں آتی تو اس کا دل چاہتا کہ وہ حمزہ پر تمام غم و غصہ نکال دے، لیکن ایسا نہ ہو سکا، اور فیملی بڑھنے کے آثار شروع ہونے لگے۔ اسے بہن کی محبت بھری نصیحت یاد تھی، سو اس نے زندگی کو بہتر دیکھنے سے قبل اس معاملے کو ختم کرنا مناسب سمجھا۔ وہ اپنے ہونے والے بچے کو زندگی افزا ماحول میں پروان چڑھانا چاہتی تھی، لیکن اس کے ساتھ نہ تو کوئی گل پاشی ہوئی تھی اور نہ ہی اس کے بچے کے لیے کوئی خوشی منائی گئی تھی۔ بس ذرا سی ہی چوک ہوئی، اور رپورٹ کی ہارڈ کاپی حمزہ کے ہاتھ لگ گئی۔  وہ میکے گئی ہوئی تھی۔ ہاں امی ابو کے پاس بیٹھی پورے چھ ماہ بعد ہنس رہی تھی ۔ شاید دل میں کیے فیصلے نے اسے اتنا شانت کر دیا تھا کہ چہچہاہٹ اس کی آواز میں در آئی تھیتمہارا انتخاب کیسا رہا مسیره؟ ابو نے اتنے اچانک غیر متوقع سوال کیا کہ وہ سوال کا پس منظر سمجھےبغیر ہی سرعت سے بولی۔ ابو، وال ڈیزائن اچھا نہ بنامیں تمہارے پینٹ کا نہیں، تمہارے ہمسفر کا پوچھ رہا ہوں۔ وہ چپ کی چپ رہ گئی۔ابو، زندگی بہت ٹف ہے، اور ٹف نیس کا آخری سرا کدھر ہے، مجھے دکھائی نہیں دیتا۔اس کی آواز میں آزردگی تھیباپ نے اپنی بیٹی کو بے قرار نگاہوں سے دیکھا جس نے انسان کی نیکی چاہی تھی ، اور اب وہ غمگین تھی۔ میسرہ  تم کیا چاہتی ہو اب ؟ وہ چپ رہی۔ٹھیک ہے، میں حمزہ سے بات کرتا ہوں، ہو سکتا ہے، بہتری کی کوئی راہ نکل آئے ، والدین کی نگاہ بیٹیوں کے حالات پر پنی بہتر رہتی ہے۔ میسرہ نے ستے ہوئے چہرے سے باپ کو دیکھا، اسے کہیں موہوم سی امید تھی کہ ابو حمزہ سے اس کی علیحدگی پر سوچیں گے لیکن یہ تو گفتگو کا سوچ رہے ہیں۔  اسے آئے تیسرا دن تھا ، رضی صاحب نے حمزہ کو بڑی محبت سے کھانے کی دعوت دی، جسے وہ کچھ پس و پیش بعد مان گیا۔حمزہ آیا ، کھانا اچھے ، ماحول میں کھایا گیا، میسرہ ، سرخ لپ اسٹک کے ساتھ سرخ آویزوں میں بہت لکش لگ رہی تھی، میاں کی نگاہیں اس پر گا ہے گا ہے اٹھیں مگر وہ بے نیازی سے کھانے اور پھر کام میں مصروف رہی۔ وہ اپنی پسند کے حساب سے تیار ہوئی تھی، حمزہ کی موجودگی سے اسے کوئی فرق نہ پڑ رہا تھا، اس کا دل بہت زخمی تھا۔ ہاں تو بیٹا میسرہ آپ کو کیسی بیوی لگیں ؟ ابو نے قہوہ پیتے سرسری انداز میں حمزہ کو مخاطب کیا۔ میسرہ اچھی بیوی نہیں ہیں انکل ۔ اس کے اتنے سپاٹ جواب نے کمرے میں یک دم سناٹا طاری کر دیا، سلیمہ رضی نے کچھ کہنے کے لیے منہ کھولا لیکن میاں کے تاثرات پہچان کر خاموش رہیں۔ رضی صاحب نے لمحہ بھر کے سکوت کے بعد قہقہہ لگاتے داماد کے کندھے پر ہاتھ رکھا۔ میر و بیٹی تو بہت اچھی ہے، بیوی اچھی اگر نہیں تو مطلب ہے کہ میاں سے شکایت ہوگی اسے بھی۔ اور بیٹا مجھے ان ساری شکایتوں کا علم ہے۔ حمزہ نے پہلو بدل کر میسرہ پر نظر ڈالی اور کھڑاہو گیا۔ٹھیک ہے جب ان کو شکایتیں نہ رہیں تو بھیج دیجیے گا اس کو میرے گھر رضی اللہ صاحب نے چھڑی کے سہارے کھڑے ہوتے بیٹی پر نگاہ ڈالی جس کے چہرے پر جالا سا بن رہا تھا  حمزہ میری بیٹی نے نیک مرد چاہا تھا، اور نیک مرد بیوی کو مار جن دیتے ہیں ، ان کی کمزوریوں کے باوجود ہماری بیٹی میسرہ بھی اچھی انسان ہے۔ کچھ توقف کے بعد وہ مضبوط لہجے میں بولے تو حمزہ نے گردن گھما کر بے اختیار بیوی کو دیکھا۔پر فیوم کی بھینی بھینی خوشبو اس کے وجود کو سحر انگیز کر رہی تھی۔ چلو اس نے یک دم میسرہ کی کلائی پکڑ لی  ماں باپ دونوں ہی خاموش تھے، وہ چاہتی تھی کہ جھٹکے سے ہاتھ چھڑا لے لیکن ابو نے مداخلت کی۔ تم باہر چلو، یہ اپنا ہینڈ بیگ لے کر آرہی ہے۔رضی صاحب کی بات سن کر وہ لب بھینچتا باہر کی جانب روانہ ہوا تو وہ بے اختیار ماں کے گلے لگ کر سکیاں لینے لگی۔ماما میرا وہاں دم گھٹتا ہے، وہ لوگ مجھے بلیڈ جیسے لگتے ہیں ۔ میری بیٹی میری میسرہ مجھے امید ہے تمہاری زندگی میں بہتری کے آثار نظر آنے شروع ہونے والے ہیں ان شاء اللہ  ہم تمہارے ساتھ ہیں بیٹا۔ باپ نے اسے کندھے سے لگا کر ماتھا چوما اور گیٹ کے باہر کھڑی گاڑی میں اس کو بیٹھتا دیکھ کر آسمان کی جانب دیکھا جو بہت روشن تھا۔ لگتا تھا کہ پچھلی رات تہجد میں میسرہ کی آسانیوں کے لیے مانگی دعا رب تک پہنچ چکی ہے۔ 
Sabir Ki Raah,جام پور میں ہمارے چچا رہتے تھے۔ وہاں سے کئی بار بلاوا آیا کہ میری بیٹی کی شادی ہے، آپ لوگ گوہر کی شادی پر ضرور آنا۔ چچا کی بیٹی گوہر سے میری بڑی دوستی تھی۔ ملتان سے جام پور جانا ابا کے لیے مشکل تھا کیونکہ انہیں مل سے چھٹی نہ ملتی تھی۔ بہرحال، امی اور میرے اصرار پر انہوں نے بھائی فاخر کے ہمراہ ہمیں شادی میں شرکت کے لیے جام پور اور چچا کے گھر بھیج دیا۔ہم عین شادی کے دن پہنچے تھے۔ رات کو بارات آنی تھی۔ ہم نے تھوڑی دیر آرام کیا، پھر نہا دھو کر لباس وغیرہ تبدیل کیا اور شادی میں شرکت کے لیے تیار ہو گئے۔ چونکہ بارات دور کے ایک گاؤں سے آنی تھی، لہٰذا گوہر کو بھی سر شام دلہن بنا دیا گیا تھا۔دولہا والے شام چھ بجے بارات لے کر آگئے۔ ان کے آتے ہی شادی کی رسومات شروع ہو گئیں۔ جب دلہن کی رخصتی کا وقت آیا تو وہ خوش خوش رخصت ہوئی، مگر اس کی سہیلی پھوٹ پھوٹ کر رونے لگی۔ تبھی میں نے اس لڑکی کے بارے میں صنوبر سے پوچھا کہ یہ کون ہے؟ صنوبر نے بتایا، یہ ہمارے محلے کی لڑکی ہے، اس کو شادی کے سال بعد طلاق ہو گئی تھی۔ اپنی گزری ہوئی خوشیوں کو یاد کر کے روپڑی ہے شاید۔ امی کو یہ سن کر بڑا دکھ ہوا۔ بھائی فاخر بھی قریب موجود تھے۔ انہوں نے بھی صنوبر کی بات سن لی اور نور کے دکھ کو دل سے محسوس کیا۔نور ایک بے حد خوبصورت لڑکی تھی۔ ایسا حسن کم ہی دیکھا تھا۔ فاخر بھائی کو یہ لڑکی اچھی لگی۔ اگلے روز انہوں نے امی سے کہا، آپ میرے لیے لڑکی تلاش کر رہی ہیں، اگر نور کو بہو بنا لیں تو نیکی ہو گی۔ طلاق یافتہ ہے تو کیا ہوا، اس کو دوبارہ گھر بسانے کا حق تو ملنا چاہیے۔ نور کو طلاق مل گئی۔ وہ بہت روئی۔ ماں سے کہا کہ میں جانباز کی قید سے تو آزاد ہو گئی ہوں مگر ایک اور پابندی کی اسیر ہوں۔ اوپر سے تم نے میرے امید سے ہونے کی خبر بھی چھپائی۔ اب ساس سسر کو بھی علم نہیں ہے کہ میں ان کے بیٹے کی اولاد کو جنم دینے والی ہوں۔ ماں، اب بتاؤ میرے ہونے والے بچے کا کیا بنے گا؟ بہتر ہے کہ اب بھی جانباز اور اس کے والدین کو خبر کر دو۔ ماں نے کہا کہ ابھی تمہارا کچھ نہیں بگڑا۔ کیوں نہ اسے اس دنیا میں آنے ہی نہ دیا جائے۔ ویسے بھی عمر بھر ایک قاتل کا بچہ ہی کہلائے گا۔ بھلا ایک قاتل کی اولاد کا کیا مستقبل ہو سکتا ہے؟ یہ تو عمر بھر تمہارے لیے بھی کلنک کا ٹیکہ بنا رہے گا۔نور اس بات پر راضی نہ ہوئی۔ اس نے کہا کہ بے شک مجھے طلاق مل گئی ہے، لیکن میں اپنے بچے کو زندگی دوں گی اور اسے دنیا میں آنے سے پہلے ختم کرنے کی کوئی تدبیر نہ کروں گی۔ اس ظلم پر خدا بھی مجھ سے ناراض ہو جائے گا۔ غرض، اس نیک سوچ کی لڑکی نے ماں کی بات نہ مانی اور چھ ماہ بعد بیٹے کو جنم دیا۔ اسے یقین تھا کہ اگر جانباز کی زندگی ہوئی، وہ اس خبر پر خوش ضرور ہوگا۔ اس نے سسرال میں اور جانباز کو بھی جیل میں اطلاع دی کہ اس کے بیٹے نے جنم لیا ہے۔ جانباز جیل میں اس خبر سے خوش ہوا اور اس نے خدا سے دعا کی کہ اس بچے کی خاطر وہ اسے صحیح سلامت جیل سے نکال لے۔ لیکن یہ قدرت کو منظور نہ تھا۔ جانباز کو سزا ہو کر رہی۔اس بچے کی خاطر وہ دعا کرتا رہا، مگر قدرت کو کچھ اور ہی منظور تھا۔ جانباز کو سزا ہو گئی اور بچہ اپنے نانا کے گھر پرورش پانے لگا۔ چونکہ اس کی ماں نے اس خبر کو سب سے چھپائے رکھا تھا، اس وجہ سے محلے کے لوگ بھی نور کی طلاق کے بارے میں غلط انداز سے سوچنے لگے۔ کچھ بدفطرت لوگوں نے تو یہ باتیں اُڑا دیں کہ شوہر نے اسے اسی سبب طلاق دی کہ نور کے کسی سے مراسم تھے۔ اس نے قتل بھی اسی رقابت میں کیا۔نور کے ساس سسر نے بھی اس بچے کو پوتا ماننے سے انکار کر دیا، جبکہ یہ باتیں سراسر غلط تھیں۔ جانباز تو نور کو بہت چاہتا تھا اور اس نے طلاق بھی اس لیے دی تاکہ وہ آزادی سے جیسے چاہے زندگی بسر کر سکے۔ اسے بیوی کے کردار پر کوئی شک نہ تھا کیونکہ نور ایسی لڑکی تھی ہی نہیں۔اس بچے کا طعنہ ایک بار نور کے باپ کو محلے کے ایک آوارہ نوجوان نے دیا تو وہ غصے میں آگ بگولا ہو گیا۔ اس نے سامنے پڑی اینٹ اٹھا کر اس آوارہ نوجوان کو دے ماری جو اس کے سر پر لگی۔ وہ جہاں کھڑا تھا وہیں تڑپ کر مر گیا۔ ایک سانحہ پہلے جانباز کے غصے کی وجہ سے ہو چکا تھا، ایک اور ہو گیا۔ نور کا باپ جیل پہنچ گیا۔ اس پر بھی قتل کا کیس بن گیا۔ دونوں بدقسمت مرد جیل کی نذر ہو گئے تھے۔نور اور اس کی ماں بے آسرا ہو چکی تھیں۔ محلے کی عورتیں طعنہ زنی کرتیں کہ پہلے شوہر کو جیل کرایا اور پھر باپ بھی اس کے کارن جیل گیا ہے، جسے پھانسی ہو جائے گی۔ خدا ایسی بدبخت بیٹی کسی کو نہ دے۔ ان باتوں کا نور کے دل پر بہت اثر ہوتا تھا۔ وہ پہلے ہی کون سی سکھی تھی۔ ماں بھی اسے برا بھلا کہنے لگی تو وہ اپنی زندگی سے تنگ آ گئی۔ایک دن جب اس کے بیٹے نے دودھ کے لیے رونا چلانا شروع کیا تو نور کی ماں نے بیٹی اور نواسے کو کوسنا شروع کر دیا کہ انہوں نے یہاں گھر میں بھینس نہیں باندھ رکھی جو یہ لاڈلا ہر وقت دودھ کے کٹورے چڑھائے۔ یہ بات سن کر نور اس قدر دل برداشتہ ہوئی کہ بیٹے کو اٹھا کر گھر سے نکل گئی اور تو کچھ نہ سوجھا، ریلوے اسٹیشن جا کر ایک ٹرین میں بیٹھ گئی جو شہر جا رہی تھی۔ راستے میں روتے پا کر ایک خدا ترس عورت نے اس کا ٹکٹ بنوایا اور پھر اسے اپنے ساتھ لے آئی۔یہ عورت ملتان سے کراچی اپنے بھائی کے گھر جا رہی تھی جو کراچی میں اچھی پوسٹ پر تھا۔ اس کے بھائی کا نام اکرم اور بہن کا زاہدہ تھا۔ نور کی داستان سن کر ان لوگوں نے اسے پناہ دے دی کیونکہ اکرم کی زمین بھی مظفر گڑھ کے پاس تھی اور نور نے جب ماں باپ کا نام بتایا تو اکرم نے کہا کہ میں تمہارے والد کو جانتا ہوں۔ اکرم کی بیوی کو ایک ملازمہ کی ضرورت تھی اور یہ جوڑا بے اولاد بھی تھا۔ نور کے بچے کو ان لوگوں نے گود لے لیا اور وہ ان کے گھر کا کام کرنے لگی۔ وہ یہاں بہت خوش و خرم تھی۔ ان لوگوں کے حسن سلوک سے گویا پچھلے غم بھول گئی تھی۔جب اکرم صاحب اپنی زمینوں کی خبرگیری کرنے مظفر گڑھ گئے تو نور کے والد کے گھر بھی گئے۔ انہوں نے نور کی ماں کو تسلی دی اور بتایا کہ تمہاری بیٹی اور نواسا ہمارے گھر میں ہیں۔ نور کی ماں، بیٹی اور نواسے کی گمشدگی سے کافی پریشان تھی۔ اکرم صاحب انہیں بھی کراچی لے آئے اور ماں بھی نور کے ساتھ انہی کے گھر میں رہنے لگی۔چار برس بعد اکرم صاحب کو انہوں نے کہا کہ ہم واپس اپنے گھر جانا چاہتے ہیں، دیکھنا چاہتے ہیں کہ گھر کا کیا حال ہے۔ اکرم صاحب انہیں ملتان لے آئے۔ یہاں آکر انہوں نے رشتہ داروں کے کہنے پر جام پور میں ہی رہنے کا فیصلہ کیا تو اکرم صاحب نے انہیں مجبور نہ کیا۔ یہ وہ وقت تھا جب نور کے والد کی پھانسی پر عملدرآمد ہونا تھا۔ اسی سبب دونوں واپس کراچی نہ گئیں۔اس سانحے کے بعد سے نور کا یہ حال ہے کہ وہ ہر وقت روتی رہتی ہے کہ کسی کی خوشی ہو کہ غم، اسے بس رونے کا بہانہ چاہیے۔ گوہر سے اس کا دل لگا رہتا تھا، تبھی اس کی رخصتی پر اسے رونا آ گیا۔چاچی کے منہ سے یہ تمام قصہ سن کر نور کے لئے فاخر بھائی کے دل میں اور زیادہ ہمدردی پیدا ہو گئی۔ ہم بھی بھائی کی ضد سے مجبور ہو گئے اور یوں نور میری بھابھی بن کر ہمارے گھر آ گئی۔ جب ہم بھابھی کو ملتان سے لاہور لا رہے تھے، تب ان کی والدہ نے کہا کہ اس کا بیٹا مجھ سے بچھڑ گیا ہے اور میں اکیلی ہوں تو نواسہ میرے پاس رہے گا۔ ہم نے ان کی خواہش کا احترام کیا۔ فاخر بھائی کو بھی نور کے بچے سے کوئی مطلب نہ تھا۔ انہیں نور چاہیے تھی، سو مل گئی۔ میں خوش تھی کہ میرے بھائی کی فیاضی سے ایک افسردہ لڑکی کو خوشیاں ملیں اور وہ آباد ہو گئی اور ہمارے درمیان خوش و خرم رہنے لگی۔ ہم بھی ہر طرح سے اس کا خیال رکھتے تھے۔فاخر بھائی اور نور کی شادی کے چار برس بعد اس کی ماں فوت ہو گئی۔ بھابھی کے ہمراہ ہم بھی جام پور گئے۔ واپسی میں وہ اپنے بیٹے کو ساتھ لے آئیں۔ مجھے اور امی کو کیا اعتراض ہو سکتا تھا۔ بظاہر تو بھائی جان کو بھی اعتراض نہ تھا کہ بچہ اکیلا رہ گیا تھا، ماں کے پاس نہ رہتا تو کہاں رہتا۔ بچے کو اسکول میں داخل کروایا گیا۔ بھابھی اس پر بہت توجہ دیتیں اور بیٹے کا بہت خیال رکھتیں کہ اس کو پڑھا لکھا کر بڑا آدمی بناؤں گی۔ ہر ماں کی یہی فطری خواہش ہوتی ہے، سو بھائی کی بھی تھی۔میرے بھائی نے نیکی کی تھی اور نور کو بیوی بنایا تھا، تو انہیں اس فیصلے پر کوئی پچھتاوا نہ تھا بلکہ وہ خوش تھے۔ انہیں بیوی سے کسی قسم کی شکایت نہ تھی، تاہم کچھ عرصے بعد میں نے محسوس کیا کہ وہ کچھ کبیدہ خاطر سے رہنے لگے ہیں۔ نور اور ان کے بیچ فاصلہ بڑھتا جا رہا تھا۔ بیوی تو انہیں اچھی لگتی تھی لیکن گاؤں سے جب ایک اجڈ گنوار سا بچہ ان کے بیڈروم میں آ گیا تو انہیں کوفت ہونے لگی۔ وہ یوں محسوس کرتے کہ ان کی بیوی ایک بے وقوف اور بدتمیز بچہ اٹھا لائی ہے، جس کی انہیں نہ چاہتے ہوئے بھی دلداری کرنا پڑتی ہے۔جب فرقان اپنی ماں سے ضد کرتا، فرمائشیں کرتا اور ضد پر اڑ جاتا تو بھائی کو الجھن ہونے لگتی۔ ان کا جی چاہتا کہ لڑکے کو تھپڑ لگا دیں مگر وہ فوراً اٹھ کر کمرے سے نکل جاتے۔ رفتہ رفتہ بھائی اور بھابھی میں دوریاں بڑھنے لگیں کیونکہ فرقان روز رات کو ضد کر کے ماں کے پاس سو جاتا تھا۔ جب بھائی فاخر کی گھٹن زیادہ بڑھ گئی تو ذہنی کھنچاؤ نے انہیں چڑچڑا اور بد مزاج بنا دیا۔ وہ بات بات پر بچے کو روکنے اور ٹوکنے لگے۔ اس وجہ سے نور ان سے کھینچنے لگی۔ دونوں میں ان بن رہنے لگی۔ حتیٰ کہ ایک وقت ایسا آیا کہ بھائی فرقان کو تھپڑ رسید کر دیتے۔ تب نور کا کلیجہ ہل جاتا اور وہ بھی بچے کے ساتھ رونے لگتی تھی۔میری بھابھی حد درجہ بے سکون ہو گئی تھیں۔ شوہر سے کہتی تھیں کہ تم میرے بچے کو برداشت نہ کر سکتے تھے تو کیوں کی تھی مجھ سے شادی؟ ہمدردی کی تھی اور اب نباہ نہیں پا رہے۔ تم ہی بتاؤ کہ اس کو برداشت نہ کرو گے تو پھر ہم کیسے ساتھ رہ پائیں گے؟ فرقان کا ہمارے سوا ہے کون؟ اسے اب عمر بھر یہاں ہی رہنا ہے۔ یہ نہ رہے گا تو میں بھی یہاں نہ رہوں گی۔اب معاملہ سلجھنے کے بجائے الجھنے لگا تھا۔ بھائی کہتی کہ فاخر تم میرے بچے سے نفرت کرتے ہو۔ بار بار یہی بات ان کے لبوں پر آ جاتی۔ بالآخر ایک دن بھائی نے بھی کہہ دیا کہ ہاں میں اس سے نفرت کرتا ہوں، نہیں کر سکتا اسے برداشت، بے شک تم اسے اس کے ددھیال میں دے آؤ۔ پتا نہیں کیوں اس کے ددھیال والے اسے قبول نہیں کرتے، کہیں ان کا کہنا سچ ہی نہ ہو۔میں تو بھائی کے منہ سے ایسے الفاظ سن کر سنّاٹے میں آ گئی۔ سوچ بھی نہ سکتی تھی کہ وہ ایسے الفاظ منہ سے نکال سکتے ہیں۔ بس وہ دن آخری ہوا۔ نور بھابھی کا یہ طعنہ دل میں پیوست ہو گیا۔ اس روز وہ بغیر کسی سے کچھ کہے فرقان کو لے کر گھر سے چلی گئیں۔ اس دن سخت گرمی تھی۔ کھانا کھا کر سب سو رہے تھے۔ بھائی آفس میں تھے جب دبے قدموں بھابھی نے گھر چھوڑ دیا تھا۔ برسوں گزر گئے، آج تک بھائی اور ہم انہیں نہیں ڈھونڈ سکے۔ اب بھائی پچھتاتے ہیں کہ کاش میں نے ایسا نہ کیا ہوتا۔ کاش میں نے بچے سے حسد کرنے کے بجائے اسے باپ کا پیار دیا ہوتا۔ پیار نہ دے سکتا تھا تو برداشت ہی کر لیا ہوتا لیکن انسان بھی عجیب مخلوق ہے، خود کو بھی سمجھ نہیں پاتا۔ نیکی کرنے کے لیے بھی بڑا حوصلہ چاہیے۔ اگر بھائی نے حوصلے سے کام لیا ہوتا تو نور کیوں پھر سے در بدر ہوتی
Dhokay Aur Wafa Ki Dastaan,ان دنوں میں سات برس کی تھی۔ ماں بتاتی تھیں کہ تمہارے والد ایک شریف انسان تھے ، لیکن کچھ بد قماش دوست ان کو غلط جگہوں پر لے جانے لگے۔ انسان خطا کا پتلا ہے۔ میرے والد صاحب کے قدم بھی بہک گئے اور وہ ایک گانے والی کے حسن پر فریفتہ ہو کر گھر بار، کاروبار اور ہر شے سے بیگانہ ہو گئے۔ وہ اس عورت کے عشق میں ایسے گرفتار ہوئے کہ اپنی خاندانی شرافت کو پس پشت ڈال کر اس عورت سے شادی کے درپے ہو گئے۔ خاندان والوں نے بہت روکا، امی جان نے دہائی دی کہ تمہارے بچے ہیں ، ان کی طرف دیکھو، ان کے بارے سوچو۔ آدمی شادی اچھے خاندان میں کرتا ہے اور تم ایک کوٹھے والی کو گھر لا رہے ہو۔ کل تمہارے بچوں کے رشتوں کے سلسلے میں چھان بین ہو گی، تو اس وقت یہ بات تمہارے لئے عذاب بنے گی۔ پھپھو بھی سمجھاتی رہیں، مگر ابو پر کسی بات کا اثر نہ ہوا، ہمارے باوا نے اپنی سی کر دکھائی اور نگین سے بیاہ رچا کر گھر لے آئے۔ ان دنوں میں چھ سال، جبکہ بھائی نہال آٹھ برس کے تھے۔ امی کو ابو کی دوسری شادی کا بہت غم تھا لیکن کیا کرتیں ؟ نباہ پر مجبور تھیں۔ نگینہ نے ایک طوائف کے بطن سے جنم لیا اور آنکھ بھی ایک رقاصہ کے کوٹھے پر کھولی، وہیں پلی بڑھی۔ عادات و اطوار بھی اپنے ماحول کی عکاس تھیں، تاہم وہ خوبصورت ہونے کے ساتھ ساتھ ذہین بھی تھی، لہذا بہت جلد سارے گھرانے کے رہن سہن میں خود کو ڈھال لیا۔ وہ بظاہر شرافت بھری زندگی اپنانے کی آرزو مند تھی لیکن اس کا دل اندر سے میلا ہی تھا۔ وہ میری ماں سے حسد کرتی تھی۔ وہ چاہتی تھی کہ اس کی سوتن زمین برد ہو جائے، تاکہ وہ اکیلی ہی شوہر کے گھر کی مالکہ ہو اور اس کی دولت پر تنہا راج کرے۔ والد صاحب دونوں بیویوں کے معاملات میں خاموش رہتے تھے۔ وہ امی جان کو کچھ کہتے تھے اور نہ نگینہ بیگم کو ۔ سوتنیں آپس میں الجھ پڑتیں تو وہ کسی کی طرف داری نہ کرتے ، بلکہ گھر سے چلے جاتے۔ وہ میری ماں سے بہت زیادتی کرتی۔ امی کس سے شکایت کرتیں، جب شوہر ہی نہیں سنتا تھا۔ یہ غم میری ماں کو دیمک کی طرح چاٹنے لگا تھا۔ سال بھر بیمار رہیں، پھر بستر پر گر گئیں۔ باقاعدہ چیک اپ کروایا تو پتا چلا کہ ان کو ٹی بی ہے۔ نگینہ نے میرے والد سے کہا کہ ٹی بی چھوت کی بیماری ہے۔ بہتر ہے کہ یہ ہم سے دور رہیں ، خاص طور پر بچوں سے ورنہ بیماری بچوں کو بھی لگ سکتی ہے۔ جب نانی اور ماموں تک یہ بات پہنچی، تو وہ آکر امی کو اپنے گھر لے گئے۔ نگینہ کے کہنے پر ابو نے ہماری ماں سے ملنا بند کر دیا۔ وہ کبھی کبھی امی کو دیکھنے نانا کے گھر جاتے اور خرچہ دے کر آجاتے تھے۔ امی ہم بچوں کی جدائی میں اور زیادہ غمزدہ اور پریشان رہنے لگیں اور ایک دن یونہی دنیا سے چلی گئیں۔ اب نگین بیگم، جس کو ابو نگو  کہتے تھے ، کلی طور پر گھر کی مالکہ تھیں۔ ۔ بظاہر ہم پر ظلم و سختی نہ کرتی تھیں، لیکن دل سے محبت بھی نہ کرتی تھیں۔ انہوں نے چھوٹی چھوٹی باتوں پر ہمارا جینا دشوار بھی نہیں کیا، لیکن اپنے کلیجے سے بھی نہیں لگایا۔ ان کی ایک اور بات یہ اچھی تھی کہ ہماری چھوٹی چھوٹی فرمائشیں پوری کرتیں تھیں ، لہذا ہم جلد ہی سگی ماں کو بھول گئے اور انہیں ہی چھوٹی امی کہنے لگے۔ ابو چھوٹی امی کو بہت چاہتے تھے۔ لگتا تھا کہ ہماری امی کے مرنے کا ان کو کوئی غم نہیں تھا۔ ہم تو بچے تھے۔ وہ پیار سے بلاتی تھیں ، ہم ان کے گرویدہ ہو گئے۔ وقت گزرتا رہا اور ہم بڑے ہو گئے ، تب والد نے پھپھو سے ذکر کیا کہ بچے جو ان ہیں اور میں ان کے گھر بسانے کی سوچ میں ہوں۔ انہوں نے کہا کہ میں پہلےبیٹی کا رشتہ کرنا چاہتا ہوں۔ جب امی کو علم ہوا تو وہ سلگ اٹھیں۔ کہا کہ پہلے لڑکے کا رشتہ کرو، وہ بڑا ہے۔ بیٹی ابھی چھوٹی ہے ، اس کو کچھ سمجھدار ہونے دو۔ یوں انہوں نے بھائی مراد کی شادی ایک امیر گھرانے میں نہایت خود پسند لڑکی سے کروا دی۔ امی، بھا بھی کی سپورٹ کرتیں اور میری شکایتیں کرتیں جس پر مجھے بھائی سے ڈانٹ پڑتی۔ یوں میں اپنے گھر میں ہی اجنبی کی طرح زندگی گزارنے لگی۔ ہر وقت کی ڈانٹ پھٹکار نے میری شخصیت کو اتنا مسخ کر دیا کہ میں ذہنی طور پر مفلوج ہو گئی۔ اسکول جانا چھوڑ دیا، ہنسنا بھول گئی، بس ہر وقت روتی رہتی۔ ایک دن چھوٹی ماں نے میری شادی کی بات کی تو ابو نے پھپھو کے بیٹے صفدر کا نام لیا۔ اس پر وہ بولیں کہ صفدر کو چھوڑو، ہمیں اس سے بہتر رشتہ ڈھونڈنا چاہئے۔ ابو کہتے تھے کہ یہی بہتر رشتہ ہے ، مگر وہ نہ مانیں۔ ایک روز وہ مجھے اپنے ساتھ ایک گھر میں لے گئیں اور کہا۔ کسی کو نہ بتانا، یہ میرے بھائی کا گھر ہے اور تمہارے ابو نے پابندی لگائی تھی کہ میں اپنے رشتہ داروں سے نہیں ملوں گی، لیکن میں بھی آخر انسان ہوں۔ گھر کے مکینوں نے میری آؤ بھگت کی۔ چھوٹی امی نے وہاں اپنے رشتہ داروں سے کچھ دیر دوسرے کمرے میں جا کر بات کی۔ ان لوگوں کے اچھے اخلاق سے میں بہت متاثر ہوئی۔ وہاں ایک نوجوان لڑکا بھی تھا، یہ نگو امی کا بھانجا شباب تھا۔ اس نے مجھے معنی خیز نظروں سے دیکھا اور مسکرادیا۔ اس کی صورت میں ایسی چمک دمک تھی کہ میں مرعوب ہوئے بغیر نہ رہ سکی چونکہ امی نے منع کیا تھا کہ گھر میں کسی کو نہ بتانا، تو میں نے راز کو راز ہی رکھا۔ اب امی کہتی تھیں کہ اس کی شادی صفدر سے نہ کرو۔ میں اپنی مرضی سے کروں گی۔ ابو کہتے تھے کہ یہ اچھا رشتہ ہے ، میری بہن مجھ سے ناراض ہو جائے گی۔ میں اسے کیوں گنواؤں۔ پھوپھو سے تو امی کو الرجی تھی کیونکہ ان کی شادی پر سب سے زیادہ مخالفت اس بہن نے کی تھی۔ بہر حال والد نے امی کی نہ سنی اور صفدر کے ساتھ میری منگنی کر دی۔ میں اس فیصلے پر کافی حیران تھی۔ امی کی وجہ سے پھپھو اور صفدر ہمارے گھر نہیں آتے تھے، مگر ابو نے رشتہ جوڑ کر ان کو منا لیا تھا۔ تب صفدر دعوت پر اپنے والدین کے ساتھ آیا۔ میں نے اسے دور سے ایک نظر دیکھا۔ وہ بہت خوبرو تھا۔ دل خوش ہوا کہ میرا ہونے والا جیون ساتھی خوبصورت ہے۔ بھائی اور ابو اس کی تعریفیں کرتے نہ تھکتے تھے ، مگر چھوٹی امی کا منہ پھولا ہوا تھا۔ پھپھو کے سرال والے پڑھے لکھے ، مہذب اور اعلیٰ خاندان سے تھے۔ نندیں بھی تعلیم یافت تھیں۔ میں اپنی زندگی کا وہ لمحہ نہیں بھول سکتی، جب پھو پھا نے مجھے پاس ہونے کی نوید سنائی تھی۔ اب سسرال سے میرے لئے فون آتے۔ کبھی پھپھو بات کرتیں، تو بھی اُن کی بیٹیاں اور کبھی پھوپھا بھی خیریت دریافت کر لیتے تھے۔ وہ سب مجھ سے باتیں کر کے خوش ہوتے، میرا بہت چاؤ کرتے۔ لیکن یہ سب میری چھوٹی ماں کو بالکل نہیں بھاتا تھا۔ جب میں فون پر بات کر رہی ہوتی تو وہ برتن پٹخنے لگتیں۔ کبھی کسی کام کے بہانے آواز دے کر بلاتیں ۔ اب امی ، بھا بھی سے میری لگائی بجھائی کرتیں اور وہ بھائی کو اکساتیں، ان کا مجھ سے موڈ خراب ہو جاتا۔ یہ مجھ پر بڑا سخت وقت تھا۔ چھوٹی امی چاہتی تھیں کہ یہ منگنی ٹوٹ جائے۔ انہوں نے پھپھو کو یہاں تک کہہ دیا کہ میری بہو بہت اچھی ہے۔ حنا ہی اس کے ساتھ بد سلوکی سے پیش آتی ہے۔ پھوپھا مگر بہت سمجھ دار اور دور اندیش آدمی تھے۔ انہوں نے امی کو سمجھایا کہ تم بیٹی کے سسرال والوں سے اپنی بیٹی کی تعریف کرنے کے بجائے برائیاں بیان کر رہی ہو۔ یہ تو تو اچھی بات نہ ہوئی۔ ہم اپنے ہیں، کسی بات کو دل پر نہیں لیتے ، مگر تمہارا طرز عمل درست نہیں ہے۔ یہ سن کر نگو امی شرمندہ ہو گئیں۔ ایک بات تو میں جان چکی تھی کہ ماں چپکے چپکے اپنے رشتہ داروں سے رابطہ رکھے ہوئے تھیں، لیکن میں نے اس بارے لب سی لئے تھے کیونکہ یہ امی کے عزیز تھے اور کسی کے عزیزوں کو اس سے دور رکھنا، اچھی بات نہ تھی۔ مجھے خبر نہ تھی کہ میری ماں، چپکے چپکے کیا پلاننگ کر رہی ہے۔ دراصل وہ اس بات کی منصوبہ بندی کر رہی تھی کہ کسی طرح میں ان کے بھتیجے شہاب کو پسند کرنے لگوں تو وہ میری شادی اس کے ساتھ کروا دیں۔ اس طرح ان کارشتہ پھر سے سابقہ زندگی سے جڑ سکتا تھا، لیکن یہ بات ابو کو کب گوارا تھی۔ وہ پہلے ہی نگین بیگم کی وجہ سے خاندان سے لڑائی مول لے چکے تھے ، بھلا وہ ایسے گھرانے میں میرا رشتہ دینا کیونکر گوارا کرتے ، لیکن چھوٹی امی کہتی تھیں ، اُن کا بھائی ، ان کی خاطر سب کچھ قربان کر سکتا ہے۔ وہ کسی سے کوئی تعلق نہ رکھے گا اگر نگین بیگم کے شوہر اس کو بطور رشتہ دار قبول کر لیں اور اپنے گھر آنے جانے کی اجازت دے دیں۔ والد صاحب کو یہ بات قبول نہ تھی، کجا کہ بیوی کے بھتیجے کو بطور داماد قبول کر لیتے۔ اس صورت حال کو دیکھ کر ابو نے شادی کی تاریخ دے دی۔ میں نے سکون کا سانس لیا کہ شاید اب میری زندگی میں بہار آنے والی ہے ، مگر جو اوپر والے نے لکھ دیا وہ ہو کر رہتا ہے۔ جس روز میری شادی ہوئی، چھوٹی امی کا چہرہ اترا ہوا تھا۔ وہ رو رو کر فون پر شہاب کو بتا رہی تھیں کہ میں نے تو تیرے لئے پری تلاش کی تھی، مگر افسوس میری نے چلی۔ اگر ضد پر اڑ جاتی، تو کروڑوں کی دولت سے محروم ہو جاتی اور گھر سے باہر ہونا پڑتا۔ خیر، تم فکر نہ کرو میں ہارنے والی نہیں ۔ اس وقت تو مجھے ان باتوں کی سمجھ نہ آئی اور میں خیریت سے بیاہ کر ے بیاہ کر اپنے گھر آگئی۔ سسرال والوں نے بانہیں پھیلا کر محبت سے استقبال کیا، ساس سسر نے بلائیں لیں، نندوں نے میرے قدم لئے ، یہ صحیح معنوں میں مشرف اور بہترین لوگ تھے میں تو خوشیوں بھری جنت میں پہنچ گئی تھی، لیکن ماں مجھے خوش دیکھ کر سلگ رہی تھی۔ اس نے مجھے گھر میں چین سے نہ رہنے دینے کی قسم کھائی تھی۔ انہی دنوں ابو کچھ بیمار رہنے لگے۔ شادی کے تیسرے دن میکے والوں نے مجھے لینے آنا تھا، لیکن بھائی نہ آیا۔ میں ٹوٹ کر رہ گئی کیونکہ سسرال والوں کی نظروں میں مجھے میکے کو گرانا مقصود نہ تھا۔ دوسری بے عزتی سوتیلی ماں نے یہ کی کہ مجھے تو میکے بلایا، مگر میرے شوہر کو نہیں۔ سسر صاحب کافی حیران ہوئے، پھر بھی انہوں نے مجھے بھجوا دیا اور جب میں گھر لوٹی تو میرے دولہا نے پوچھا کہ مجھے تمہارے گھر والوں نے کیوں مدعونہ کیا ؟ میں شرمندہ ہو گئی کیا جواب دیتی۔ ماں نے اسی پر بس نہ کیا۔ جب سسر اور نندیں مجھے لینے آئے ، تو انہوں نے ان کو گھر کے اندر نہیں آنے دیا، باہر ہی کھڑے رکھا۔ تب پھو پھانے ان سے کہا کہ گھر آئے دشمن کو بھی بلا لیتے ہیں۔ ہم تو تمہاری بیٹی کے سسرال والے ہیں۔ امی نے منہ پھٹ ہو کر کہہ دیا کہ میں یہ رشتہ کرنا ہی نہیں چاہتی تھی، کیونکہ تمہاری بیگم نے میری شادی پر ہنگامہ کھڑا کیا تھا۔ اس بات کو میں بھولی نہیں ہوں۔ پھوپھا بچارے یہ سن کر گھبرا گئے اور مجھ سے کہنے لگے کہ بیٹی تمہارا کیا ارادہ ہے ؟ میں آپ کے گھر کی عزت ہوں بابا جانی آپ کے ساتھ کے ساتھ چلوں گی۔ فوراً اپنا پرس اٹھا کر ان کے ساتھ ہوئی۔ اب امی ہر کسی کو کہتی تھیں کہ میں حنا کی شادی اونچی جگہ کرنا چاہتی تھی، مگر باپ بیٹے نے میرے ارادے کو ناکام بنا دیا۔ وہ ایسی باتیں اب کھل کر کر سکتی تھیں کہ والد بیمار ہو گئے تھے اور ان کے رحم و کرم پر تھے۔ انہی دنوں میرے بھائی بیرون ملک چلے گئے ۔ اب امی کو موقع مل گیا۔ ابو کو اسپتال جانا ہوتا، تو وہ اپنے بھتیجے شہاب کو بلا لیتیں۔ محبور والد نے چپ سادھ لی کہ لاغر ہونے کی وجہ سے بیوی کی ریشہ دوانیوں کا مقابلہ نہیں کر سکتے تھے۔ رفتہ رفت شہاب کا والد کے گھر آنا جانا ہونے لگا، پھر امی کے بھائی بہن او بہن اور رشتہ دار بھی آنے لگے ۔ میرے والد کو ان لوگوں سے راہ و رسم بالکل گوارہ نہ تھی۔ خاندان والوں سے بھی ڈرتے تھے کیونکہ وہ شور مچاتے تھے کہ یہ ہیرا منڈی کے لوگ کیونکر ہمارے خاندان میں آتے ہیں۔ جب میرے سسر کو علم ہوا کہ چھوٹی امی کے رشتہ دار میرے والد کے گھر بلا جھجک آنے جانے لگے ہیں تو انہوں نے مجھے میکے جانے سے روک دیا۔ کہا کہ بیٹی میکہ ماں سے ہوتا ہے ، جبکہ تمہارا بھائی بھی بیرون ملک میں ہے اب تم وہاں مت جایا کرو۔ تمہاری سوتیلی ماں ہمیں بھی گھر آنے کی اجازت نہیں دیتی، پھر تمہارا ہمارے بنا وہاں جانا مناسب نہیں لگتا۔ اس بات پر میں سسرال والوں سے بدظن ہو گئی کیونکہ ابا تو حیات تھے اور بیمار بھی تھے۔ میرا ان کے پاس جانا تو بنتا تھا۔ ماں نے بلوایا تو میں نے کہلوا دیا کہ میرے سسرال والے، آپ کے رشتہ داروں کے آنے جانے کی وجہ سے مجھے میکے آنے نہیں دینا چاہتے۔ چھوٹی امی اسی دن کی منتظر تھیں۔ فوراً آکر جھگڑا کرنے لگیں۔ مجھے کہا کہ تم ان سے کیوں دبتی ہو؟ تمہارا باپ زندہ ہے تو یہ تم پر روک لگاتے ہیں، کل کو وہ نہ رہے تو یہ تمہارے ساتھ کیا کریں گے؟ ماں نے میرا دل اس وقت مٹھی میں لیا، جب ابو بیمار تھے۔ میں ان کی باتوں میں آ گئی اور یہاں سے میری بربادی کا آغاز ہو گیا۔ ابو پلنگ پر لاچار پڑے تھے۔ وہ ہر بات سنتے اور چپ رہتے تھے، کسی سے کچھ نہیں کہتے تھے ، مگر یہ باتیں ان کے دل کو لگتی تھیں۔ ڈاکٹروں نے بتا دیا تھا کہ اُن کو کینسر ہے اور چند دن کے مہمان ہیں۔ یہ سن کر چھوٹی امی کی آنکھ نم ہونے کی بجائے ان کے لبوں پر ایک خفیف سی مسکراہٹ کھیل گئی تھی۔ سچ ہے بندہ دہشت گرد اسی وقت بنتا ہے، جب ایک کمزور دماغ اس کے قبضے میں آجائے۔ یہی میری ماں نے میرے ساتھ کیا۔ میں نادان اپنے شوہر اور سسرال والوں کی باتیں میکے میں بتانے لگی اور سوتیلی ماں کی ح چالوں کو نہ سمجھ سکی۔ بس ان کے ہاتھوں کا کھلونا بن گئی۔ میری زندگی میں بہار نو کی نوید آئی تو سسرال والے خوشی سے پھولے نہ سمائے، لیکن امی کا چہرہ اتر گیا اور وہ مجھے لیڈی ڈاکٹر کے پاس لے گئیں تا کہ میری ہونے والی اولاد کا گلا پیدا ہونے سے پہلے دبا دیں۔ وہ بامراد ہوئیں کہ میں ایسے معاملات کو سمجھتی نہیں تھی۔ انہی دنوں میری نند کو دیکھنے ایک اچھی فیملی سے عورتیں رشتے کی عرض سے آئیں۔ چھوٹی امی بھی اتفاق سے اس روز موت کے فرشتے کی مانند ہمارے گھر پہنچ گئیں ۔ کہا کہ چلو، تمہارے ابا تم کو یاد کر رہے ہیں۔ میں نے کہا۔ امی ، اہم مہمان آئے ہوئے ہیں۔ ان کو جانے دیجئے ، پھر ہم چلتے ہیں۔ اس پر وہ بولیں ۔ یہ تم کو میکے جانے سے روکتے ہیں ، یہ ظالم لوگ ہیںان کی پروامت کرو۔ میں تمہاری دوسری شادی کرا دوں گی۔ تمہارے ابا بیمار ہیں، پھر باتوں باتوں میں بتانے لگیں کہ قسمت تو اللہ بناتا ہے۔ دیکھو میں کوٹھے پر ایک طوائف کے بطن سے پیدا ہوئی مگر میری شادی کس طرح تمہارے باپ کے ساتھ ایک امیر اور شریف گھرانے میں ہو گئی اور میں عیش و آرام کی زندگی گزار رہی ہوں۔ میں اور میرے سسرال والے یہ باتیں سن کر ہکا بکارہ گئے۔ میں نے ان سے کہا۔ امی کچھ لحاظ کریں۔ میری نند کارشتہ ہو رہا ہے آپ یہاں کیسی باتیں کر رہی ہیں۔ اس پر انہوں نے جان بوجھ کر اور اوٹ پٹانگ باتیں شروع کر دیں۔ ان لوگوں پر اتنا برا اثر ڈالا کہ وہ مکدر ہو چلے گئے۔ میں انہی کی نہیں، سسرال والوں کی نظروں میں بھی گر گئی۔ میرے شوہر اتنے چھے تھے کوئی اور ہوتا تو بدلہ لیتا، مگر انہوں نے کہا۔ یہ اللہ کی مرضی ہے، اور مجھے کچھ نہ کہا۔ پھپھو خفا ہونے لگیں تو پھو پھانے ان کو جھاڑا کہ اس بچی کو کیا قصور ہے ؟ تم بہو پر کیوں ناراض ہو رہی ہو۔ کسی کا کیا یہ کیوں بھرے ؟ جانتی نہیں کہ وہ ان کی سوتیلی ماں ہے اور خاندانی بھی نہیں۔ ایسی عورت سے کیا توقع کی جا سکتی ہے۔ میں نے میکے جانا چھوڑ دیا، لیکن ایک روز چھوٹی امی کا سندیس آیا کہ تمہارے ابا جان کنی کے عالم میں ہیں۔ آخری دیدار کر لو، پھر نہ کہنا کہ مجھے خبر نہ کی۔ اس بات پر سر صاحب نے فوراً اجازت دے دی۔ ہم والد کے گھر پہنچے۔ واقعی ابو کی طبیعت بہت خراب تھی۔ وہ قریب المرگ تھے۔ شاید میرا انتظار کر رہے تھے۔ میرے آتے ہی دم دے دیا۔ اب چند دن یہاں رہنا لازم تھا۔ میں میکے میں رہ گئی اور صفدر والد کی تدفین کے بعد میرے سسرال والوں کے ساتھ چلے گئے۔ یہاں میرے دن افسردگی میں گزر رہے تھے۔ صفدر لینے آئے، تو امی بولیں ۔ اس کو علیحدہ مکان کر دو، ورنہ یہ یہیں رہے گی، جب تک الگ گھر نہیں لے کر دو گے ۔ صفدر بولے ۔ ابھی یہ ممکن نہیں ہے۔ میری تنخواہ اتنی نہیں کہ علیحدہ رہوں ۔ کچھ وقت بعد یہ بھی ممکن ہو جائے گا۔ تمہارے والد اس کو میکے آنے سے روکیں گے کیونکہ میرے رشتہ دار تو یہاں آتے ہیں، لہذا یا تو علیحدہ گھر کی شرط پوری کرو، تاکہ میں اپنی بیٹی سے ملنے آسکوں یا پھر اس کو طلاق دے دو۔ اس وقت تو صفدر مجھے ساتھ لے گئے ، لیکن کچھ دن بعد سوتیلی ماں ہمارے گھر آگئیں۔ بولیں کہ ابو کے لئے ختم کرانا ہے اور خیرات کرنی ہے۔ حنا کو میرے ساتھ بھیج دو۔ پھپھونے کہا کہ یہ اکیلی کیوں جائے ؟ میرے بھائی کے لئے ختم کروارہی ہو ، تو میں کیوں نے ساتھ جاؤں ؟ تم اس لئے نہیں آسکتیں کہ وہاں سب میرے رشتے دار آئیں گے جن کے آنے پر تم لوگوں کو اعتراض ہے۔ تو پھر ہماری بہو بھی اپنے والد کے گھر نہیں جائے گی۔ پھو پھونے کہا اس کو ساتھ بھیجیں ، ورنہ طلاق دے دو۔ اس پر صفدر اور میرے سسر غصے میں آ گئے اور انہوں نے چھوٹی امی کی بے عزتی کر کے ان کو اپنے گھر سے نکال دیا۔ وقتی طور پر میں بہت ڈسٹرب تھی، تبھی میکے سے سندیسہ آیا کہ تمہارا بھائی آ گیا ہے۔ مجھے بھائی کی محبت نے مجبور کر دیا۔ شوہر سے کہا کہ میں اپنے بھائی سے ملنے جاؤں گی، تب انہوں نے میکے جانے کی اجازت دے دی۔ دو دن بعد وہ لینے آئے تو بھائی میرے شوہر سے الجھ پڑے ۔ وہ امی کی باتوں میں آ گئے تھے۔ کہنے لگے کہ تم نے ہماری ماں کو بے عزت کر کے اپنے گھر سے نکال دیا ، اب میری بہن آپ کے گھر نہیں جائے گی، جب تک پھوپھا اور پھر بھی میری ماں سے معافی نہیں مانگیں گے۔ اس پر بات اتنی بڑھ گئی کہ صفدر ناراض ہو کر چلے گئے، یوں نگو امی کی چال کامیاب رہی۔ سسر صاحب نے معافی نہیں مانگی اور بھائی نے دباؤ ڈال کر میری طلاق کرا دی۔ میں روتی رہ گئی اور وہ پھر سے ناروے چلے گئے، لیکن میرا گھر اجاڑ گئے۔ اب امی کی بن آئی۔ انہوں نے شہاب کو مستقل اپنے پاس رکھ لیا اور جب عدت ختم ہو گئی تو انہوں نے مجھ کو آمادہ کرنے کی کوششیں شروع کر دیں کہ میں شہاب سے شادی کر لو۔ میں اپنی غلطی مانتی ہوں کہ میں نے چھوٹی امی کے جھوٹے پیار کو اہمیت دی اور اپنے شوہر کے سچے پیار کو نہ سمجھ سکی، پھر انہوں نے مرادوں سے اپنی جھولی بھر لی اور میری شادی اپنے بھتیجے سے کرانے میں وہ کامیاب ہو گئیں۔ بھائی اور بھابھی کے بیرون ملک جانے کے بعد میرا پرسان حال کوئی نہ رہا تھا۔ کچھ دن تو اچھے یوں گزر گئے کہ میں اور شہاب امی کے ساتھ رہے اور انہوں نے خوب ہمارے چاؤ چونچلے کیے۔ ایک دن شہاب نے کہا۔ میرے بغیر میری ماں پریشان رہتی ہیں۔ چاہتا ہوں کہ کچھ دن ہم ان کے پاس جا کر رہیں۔ میں ان کے ساتھ ان کے گھر گئی تو مجھے پتا چلا کہ شرافت کیا شے ہوتی ہے اور جن لوگوں کے پاس عزت کا تصور نہیں ہوتا، ان کی زندگی کیسی ہوتی ہے۔ میں اپنی نندوں کے اطوار دیکھ کر حیران و پریشان تھی۔ ان کا کھانا پینا ہنسنا بولینا سب امیرانہ ٹھاٹھ تھے ، لیکن ان کے مرد تو نہیں کماتے تھے ، عورتیں کماتی تھیں اور مرد کھاتے تھے۔ خدا کی کرنی کہ چھوٹی امی کو اچانک بخار ہوا اور وہ چند روز بعد چل بسیں ۔ ان کو ڈینگی ہو گیا تھا۔ ان کی اچانک موت کے صدمے سے میں نڈھال ہو گئی کہ ان کو ہی اب آخری سہارا سمجھتی تھی۔ گھر کو تالا لگ گیا اور اب میں مستقل شہاب کے ساتھ ان کی بہنوں ، ماں اور نانی کے ساتھ رہنے پر مجبور تھی۔ اس زندگی کا کب میں نے تصور کیا تھا۔ ہمیں تو ہر وقت سر پر دوپٹہ اوڑھنے کا حکم تھا اور ان کی عور تیں ، دن کو سوتی اور راتوں کو جاگتیں۔ شام ڈھلے زرق برق لباس زیب تن کر کے، بناؤ سنگھار کر کے اپنے چاہنے والوں کے ساتھ چلی جاتیں۔ ان کی زندگی کا مقصد بس عیاشیوں کا حصول تھا ، چاہے نا جائز ذرائع سے کیوں نہ ہو، پھر ایک دن وہ بھی آگیا جب انہوں نے مجھے بھی اپنے ڈگر پر چلانا چاہا۔ میں خوب روئی۔ مجھے میرے اپنی پھپھو ، پھوپھا یاد آئے، جو شریف لوگ تھے۔ کاش میں سوتیلی ماں کی باتوں میں نہ آتی۔ کچھ دن کی تگ و دو کے بعد بالآخر میں وہاں سے بھاگ کر اپنے والد کے ایک دوست کے گھر آ گئی۔ انہوں نے بھائی کو اطلاع دی، جنہوں نے میرا داخلہ ناروے یونی ورسٹی میں کروا کر مجھے وہیں بلوا لیا۔ تعلیم مکمل کرکے، کافی عرصہ محنت بھری زندگی کے بعد بالآخر وہاں کی شہریت حاصل کرنے میں کامیا ب ہو گئی۔ دعا ہے، خدا کسی کو ایسے میلے کچیلے لوگوں میں نہ پھنسائے جو خود تو میلے ہوتے ہیں دوسروں کو بھی دلدل میں گرا دیتے ہیں۔
Taqdeer ke Faislay,بابا گریجویٹ تھے۔ نوکری نہ ملی تو رکشہ چلانا شروع کر دیا۔ ایک روز وہ امی کو اسپتال لے جا رہے تھے کہ رکشہ الٹ گیا۔ والدہ کو شدید چوٹیں آئیں، یوں ان کا ساتھ چھوٹ گیا۔ بڑی بہن بانو آٹھویں میں تھیں ، انہوں نے اماں کی ذمہ داری کو فرض جان کر نبھایا۔ والد کی اتنی آمدنی نہ تھی کہ گھر کے ساتھ ساتھ ہمارے تعلیمی اخراجات بھی اٹھاتے ، یوں یہ ذمہ داری بھی آپا نے اٹھالی۔ ہم تینوں بہین بھائی میں وہی زیادہ سمجھ دار تھیں۔ انہوں نے اپنے بل بوتے پر میٹرک تک تعلیم حاصل کی، پھر پڑھائی کو خیر باد کہہ کر اسکول میں ٹیچر لگ گئیں اور ملازمت کے ساتھ ٹیوشن پڑھا کر ہمارے تعلیمی اخراجات پورے کرنے لگیں۔ بابا کے کندھوں پر دو جوان بیٹیوں کا بوجھ بھت اور اس منکر نے ان کو وقت سے پہلے بوڑھا کر دیا تھا۔ وقت کسی کے لئے نہیں رکھتا اور حالات کسی کے کہنے پر بدلتے نہیں۔ ہاں، انسان اگر خود ڈھال بن جائے تو حالات کا مقابلہ کرنا کچھ مشکل بھی نہیں۔ آپا ، میرا آئیڈیل تھیں، جنہوں نے مجھے کسی موڑ پر بھی کبھی کمزور نہیں ہونے دیا۔ وہ حالات سے مقابلہ کرنا بخوبی جانتی تھیں، میں نے اُن سے کبھی کوئی بات نہیں چھپاتی تھی کیونکہ میری نظر میں ان کا درجہ ماں جیسا تھا۔ اپنی سہیلی زویا کی برتھ ڈے پارٹی میں میری ملاقات ابراہیم سے ہوئی ، وہ اس کے بڑے بھائی تھے۔ اس کے بے حد اصرار پر میں پہلی بار اس کے گھر گئی تھی۔ وہ مجھے اپنی فیملی سے ملانا چاہتی تھی۔ اس کی فیملی سلجھی ہوئی تھی۔ گھر کے سبھی افراد محبت کرنے والے، پڑھے لکھے لوگ تھے۔ ابراہیم ان میں بہت منفر دتھے، سمجھ دار اور خاموش طبع، ایسی شخصیت کے مالک، جس کے ساتھ کی ہر لڑکی خواہش کر سکتی تھی۔ ان لڑکیوں میں شاید میرا بھی شمار ہو جاتا، مگر میں نے اس خواہش کو ختم کر دیا۔ میں زمین اور آسمان کا فرق سمجھتی تھی۔ میری آنکھ ایک غریب گھرانے میں کھلی تھی اور وہ بھی ایک بیٹی کی حیثیت ہے۔ ہمارا گھرانہ گرچہ پڑھا لکھا اور عزت دار تھا، مگر غربت اور حالات کی کم ظرفی نے کسی کو آگے بڑھنے نہ دیا۔ تبھی میں زویا کے گھرانے سے متاثر تھی کہ یہ لوگ کتنے سلجھے ہوئے اور خوشحال تھے۔ میرا من کرتا ان کے گھر میں رہ جاؤں۔ ابراہیم سے اب روز ہی سامنا ہونے لگا، یوں کہ زویا کو کالج لانے لے جانے کی ڈیوٹی اس کی تھی، اس کے باوجود میں نے کبھی اس سے بات نہیں کی اور اس نے بھی مجھے مخاطب کرنے کی کوئی کوشش نہیں کی۔ کچھ دنوں بعد زویا نے بتایا کہ اس کی دادی کی طبیعت بہت خراب ہے ، اس لئے اس کو اسلام آباد جانا ہے اور تھوڑے دنوں بعد وہ چلی گئی۔ ادھر آپا کارشتہ طے ہو گیا۔ ان کی بات بچپن سے تایا زاد سہیل سے طے تھی۔ آپا کی شادی سادگی سے ہو گئی ، جو بابا سے بن پڑا دے دیا اور باقی حالات پر چھوڑ دیا۔ زویا اور آپا کا چلے جانا میرے دل کو ویران کر گیا۔ اب میں اداس رہنے لگی، تبھی خود کو مشغول کرنے کے لئے بچوں کو گھر پر ٹیوشن پڑھانے لگی۔ ایک دن میں نے بھائی ارسلان کے اسکول اور اپنی کالج کی فیس کے سلسلے میں بابا سے بات کی تو انہوں نے بڑے اطمینان سے مشورہ دیا کہ کالج چھوڑ دو۔ مجھے ان کی بات ذرا پسند نہ آئی۔ انہوں نے پڑھے لکھے ہو کر ایسا کہا، تو افسو س ہوا۔ اس کے بعد بابا سے کبھی اس بارے بات نہ کی، بلکہ کوشش شروع کر دی کہ ٹیوشن سے ہی اپنے اور بھی نے اور بھائی کے تعلیمی اخراجات اٹھا سکوں ۔ ایک دن آپا نے مجھے بتایا کہ بابا نے اپنے ایک امیر کبیر دوست کے بیٹے جمیل کے ساتھ میرا رشتہ طے کر دیا ہے۔ افتخار انکل کو میں جانتی تھی، وہ بابا کے بچپن کے دوست تھے، لیکن اتنی جلد کسی بندھن میں نہیں بندھنا چاہتی تھی، میری تعلیم ابھی ادھوری تھی اور ابھی تو بھائی پڑھ رہا تھا۔ میں نے آپا سے بات کی تو انہوں نےکہا کہ تم فکر نہ کرو۔ بابا ارسلان کو ہاسٹل میں داخل کروا رہے ہیں اور میں نے جتنا پڑھنا بھت پڑھ لیا ہے۔ جمیل اچھا لڑکا تھا، سلجھا ہوا۔ وہ ایک اعلیٰ محکمے میں پائلٹ تھا۔ اب انکار کا کوئی جواز نہ بھتا، تبھی میں نے ہاں کر دی، یوں ہماری منگنی ہو گئی۔ میں نے کالج جانا چھوڑ دیا اور ٹیوشن کے ساتھ ساتھ سلائی کڑھائی کرنے لگی، تو وقت اچھا گزرنے لگا۔ کچھ دنوں بعد زویا واپس آگئی۔ میں نے گلہ کیا کہ تم تم کچھ دن کا کہہ کر گئی تھیں اور چار ماہ بعد واپس آئی ہو۔ پھر کیا کرتی ؟ دادی جان کی طبیعت بہت خراب تھی۔ کچھ دن بعد ان کا انتقال ہو گیا۔ اس کی دادی نے انتقال سے پہلے تایا زاد زوہیب سے اُس کا اور ابراہیم کارشتہ زوہیب کی بہن رمشا سے طے کر دیا تھا۔ زویا نے بتایا کہ ابراہیم بھائی رمشا سے شادی پر راضی نہیں ہیں۔ انہیں کوئی اور لڑکی پسند ہے۔ کون ہے وہ لڑکی ؟ میں نے پوچھا۔ ایک ہے ، بتا دوں گی۔ ا اس نے جواب دیا۔ دوسری بار وہ ملی، تو بہت پریشان تھی۔ کہنے لگی۔ سلمی گھر میں بڑا مسئلہ ہو گیا ہے۔ خاندان میں یہ طے ہو گیا ھتا کہ میری شادی زوہیب سے ہو گی، تو اس کی بہن، میرے بھائی کے ساتھ رخصت ہو کر ابو کے گھر آجائے گی، لیکن ابراہیم بھائی نے سب کو مشکل میں ڈال دیا ہے۔ ابو بھی اس کا ساتھ دے رہے ہیں۔ وہ کون لڑکی ہے، جس کے ساتھ ابراہیم بھائی شادی کی ضد کر رہے ہیں ؟ وہ لڑکی تم ہو سلمی  یہ سن کر میں بت بن گئی۔ زویا نے مجھے بلایا اور بولی۔ تجھے کیا ہوا ہے ؟ زویا  آپا کی شادی سہیل بھائی سے ہو گئی ہے اور میری شادی بابا کے دوست کے بیٹے جمیل سے طے ہو گئی ہے۔ تم آپا کی شادی میں نہیں آسکیں میری شادی میں ضرور آنا۔ تمہارا رشتہ کب طے ہوا؟ وہ پریشان تھی۔ تمہارے جانے کے بعد ابو نے طے کیا تھا۔ یہ سن کر اس کی آنکھوں میں آنسو آگئے، پھر جب اس نے بتایا کہ اس کے گھر والوں نے مجھے ابراہیم کے لئے پسند کیا تھا تو میں دم بخود رہ گئی۔ وہ کہہ رہی تھی۔ یاد ہے ، تم پہلی دفعہ جب گھر آئی تھیں میری برتھ ڈے پارٹی میں، تو پہلی نظر میں بھائی نے تم کو پسند کر لیا اور تبھی سے تمہاری چاہت کو دل میں چھپائے ہوئے تھے۔ میں دم گھونٹ کر رہ گئی۔ اُس نے واپس آکر مجھے سر پرائز دینا تھا کہ اس کے گھر والوں نے مجھے ابراہیم کے لئے پسند کیا ہے اور وہ بابا سے میرے رشتے کے لئے بات کرنے والے ہیں، لیکن قسمت کو کچھ اور ہی منظور تھا۔ میری شادی جمیل احمد سے ہو گئی اور میں بیاہ کر ان کے گھر آگئی۔ میں نے جمیل کی جتنی تعریف سنی تھی ، وہ اس سے بھی بڑھ کر نکلے۔ وہ ایک محبت کرنے والے شوہر اور اچھے ہم سفر ثابت ہوئے۔ گھر کے باقی لوگ بھی ٹھیک ہی تھے۔ اگر اچھے تھے، تو انکل افتخار ، جو سب سے محبت کرنے والے، سب کے لئے ایک جیسے تھے۔ میری زندگی خوشگوار گزر رہی تھی، کسی شے کی کمی نہیں تھی، مگر میں گزرے وقت کو بھولی نہ تھی، لیکن بھول جانا چاہتی تھی کیونکہ میں نے بہت کچھ پالیا تھا اور اب کھونا نہیں چاہتی تھی، لیکن یہ قسمت کی بات ہے کہ کسی کے پاس کچھ رہے یا نہ رہے، یہ وقت کا فیصلہ ہے۔ جب میرے پہلے بیٹے کی پیدائش ہوئی تب جمیل جرمنی میں تھے۔ وطن واپس آتے ہوئے ان کا جہاز کریش ہو گیا اور وہ اس دنیا سے بھری جوانی میں چلے گئے۔ میں جو انہیں کھونا نہیں چاہتی تھی، میرا سب کچھ کھو گیا۔ پھر اپنے بیٹے کے غم میں نڈھال انکل افتخار بھی دنیا چھوڑ کر چلے گئے۔ آنٹی بھی بس جی رہی تھیں کہ نجانے کب یہ بچی کچھی سانسیں ختم ہو جائیں۔ وقت نے بہت بڑی چوٹ دی تھی جس کاز خم کب بھرنے والا تھا۔ جب تک آنٹی زندہ رہیں، میں ان کی دیکھ بھال کرتی رہی اور جو نہی وہ دنیا سے رخصت ہوئیں، دیوروں نے گھر اور کاروبار بیچ دیا اور میں اپنے بابا کے گھر آ گئی۔ گھر کے وہی حالات تھے۔ وقت تھا کہ مجھے بہت پیچھے چھوڑ گیا تھا ایک دن اچانک زویا آگئی۔ اسے تو میری یاد پلٹ لائی تھی اور کسی کو بھی میرا انتظار تھا۔ اُس کو جب میرے بیوہ ہونے کا پتا چلا تو میرے گلے لگ کر بہت روئی۔ اُس نے مجھ سے کہا کہ تم واپس آجاؤ۔ آج بھی ہمارے گھر میں کوئی تمہارا راستہ دیکھ رہا ہے، تمہارا انتظار کر رہا ہے۔ وہ ابراہیم کی بات کر رہی تھی، جس نے ابھی تک شادی نہیں کی تھی اور ہر رشتے کو منع کر دیا تھا۔ آج بھی اسے میری اتنی چاہ تھی جتنی کل، لیکن مجھے اس کی چاہت کی گہرائی کا نہ کل پتا چلا اور نہ آج۔ ہم دونوں میں ، کل جتنا فاصلہ تھا، اتناہی آج بھی تھا۔ یہی بات میں نے زویا کو سمجھائی، مگر وہ نہ مانی۔ اسے اپنے بھائی کی خوشی عزیز تھی اور وہ اس کے لئے کچھ بھی کرنے کو تیار تھی۔ کافی دن گزرنے کے بعد وہ دوبارہ آئی تو میں نے اس کے حسین چہرے پر پہلے والی خوشی نہیں دیکھی۔ یہ ایک اداس اور اترا ہوا چہرہ تھا۔ وہ مجھے کچھ نہیں بتانا چاہتی تھی، لیکن میرے بہت اصرار پر بتانا پڑا کہ میرے اور ابراہیم  اور ابراہیم کے رشتے پر اس کی والدہ نہیں مان رہیں۔ گھر کے باقی تمام افراد تمہیں چاہتے ہیں، لیکن امی نہیں۔ اس کے مرجھائے ہوئے چہرے پر مردنی، نمی بن کر آنکھوں میں اتر چکی تھی۔ میں نے کہا کہ میں نے پہلے ہی کہا تھا کہ یہ سب کچھ اتنا آسان نہیں۔ پہلے کی بات اور تھی دوست، مگر اب کی بات اور ہے۔ تمہیں اپنی ماں کے جذبات سمجھنے چاہیں۔ میرے اتنا سمجھانے کے باوجود وہ نہیں مانی۔ اسے اپنی دوست اور بھائی کی پسند زیادہ عزیز تھی۔ اس کا کہنا تھا کہ جس طرح گھر کے باقی لوگ مان گئے ، اسی طرح ماں بھی مان جائیں گی۔ کئی دن گزر گئے ، وہ نہ آسکی۔ مجھے اس کی فکر لاحق تھی کہ خدا خیر کرے۔ پتا چلا کہ اس کی امی کا ہارٹ فیل ہو گیا ہے اور وہ اب اس دنیا میں نہیں ہیں۔ اس خبر نے میرے پیروں تلے سے زمین نکال دی۔ کیا یہ سب میری وجہ سے ہوا؟ زویا نے کہا تھا کہ وہ ہر حال میں ماں کو اس بات پر راضی کرلے گی کہ وہ مجھ بیوہ کو بہو کے روپ میں قبول کر لیں مگر ایسا نہ ہو سکا اور ہو بھی کیسے سکتا تھا۔ کون ماں ہو گی ، جو اپنے جواں سال بیٹے کے لیئے ایک بیوہ اور ایک بچے کی ماں کا رشتہ قبول کرلے ؟ ابراہیم کو اچھے رشتوں کی کمی نہ تھی، مگر زویا میری محبت میں یہ بات نہ سمجھ سکی۔ کل بھی میں نے ابراہیم اور اپنے درمیان طویل فاصلہ محسوس کیا تھا اور آج بھی اسی فاصلے کی شدت کو محسوس کر لیا۔ سچ ہے کہ آسمان اور زمین ایک نہیں ہو سکتے۔ کسی کی خواہشوں کے مزار پر اپنی خوشی کا ٹھکانہ تعمیر نہیں کیا جا سکتا۔ اس حادثے کے بعد میں اپنے وہ گھر، وہ محلہ ہی چھوڑ دیا، جہاں زویا جیسی دوست ، بے انتہا چاہنے والا ابراہیم رہتا تھا، جس کی خاموش چاہت نے اُسے جلا کر کندن بنا دیا تھا۔ میں نے سب سے کنارہ کر لیا۔ اب میرا نیا سفر شروع ہو ا تھا، جہاں مجھے حالات سے مقابلہ کر کے ایک نئی دنیا بنانی تھی، خوشیاں تلاش کرنا تھیں۔ اب تو یہی دعا تھی کہ جن رستوں پر چلوں، وہ مجھ پر آسان ہو جائیں اور میں اپنی منزل پر پہنچ جاؤں۔ میری منزل میرا بیٹا تھا، جس کو میں نے پڑھا لکھا کر بڑا آدمی بنانا تھا۔ اس کی پرورش توجہ اور سلیقے سے کرنا تھی تا کہ اس کی شخصیت کی تعمیر میں کوئی کر نہ رہ جائے۔ وہی راستہ بھتا، وہی پاؤں تھے ، وہی انتقل سفر بھتا، مگر منزل بہت دور تھی۔ میں نے ایک پرائیویٹ اسکول میں ملازمت کرلی اور اخراجات پورے کرنے کے لئے ساتھ ساتھ ٹیوشن بھی پڑھانے لگی۔ اس کے سوا چارہ نہ تھا۔ آمدنی کا یہی ذریعہ میری دسترس میں بھتا اور محنت کے اسی سفر سے میرے پاؤں آشنا تھے، جو کبھی تھکتے تھے تو کبھی پھر سے چل پڑنے کی خاطر ایک نئے عزم کے ساتھ تازہ دم ہو جاتے تھے۔ میں سوچتی تھی اللہ نے جو نصیب میں لکھ دیا ، وہی ملتا ہے۔ کہتے ہیں کہ جیسے موت اپنے وقت پر انسان کو تلاش کر لیتی ہے ، ویا تی ہے ، ویسے ہی رزق بھی اللہ کے بھی اللہ کے حکم سے انسان کو تلاش کر لیتا ہے۔ جو تقدیر میں بھا مل رہا تھا۔ زندگی نا آسودہ تھی پھر بھی کسی کی محتاجی نہ تھی مگر ، ایک خلش تھی جس نے مجھے ادھورا بنارکھا تھا، جو کبھی کبھی مجھے تڑپا دیتی تھی۔ ایسے ہی سال پر سال گزرتے رہے۔ بابا جان کا انتقال ہو گیا تو میں ان کے آسرے سے بھی محروم ہو گئی۔ اب میرا بیٹا چودہ برس کا تھا اور میٹرک میں پڑھ رہا تھا، جب ایک روز کسی عزیز کی زبانی زویا اور ابراہیم کو بابا کے انتقال کا پتا چلا۔ وہ پتا پوچھتے تعزیت کو چلے آئے تھے۔ پنے گھر کے گھنٹی بجنے پر میں نے دروازہ کھولا ، تو توان ناشناس چہروں کو مدت بعد اپنے کھر دروازے پر دیکھ کر حیران رہ گئی۔ ایک منٹ کے لئے تو ان کو اندر بلانا ہی بھول گئی، بہر حال پھر زویا میرے گلے لگ گئی۔ بچھڑے ہوؤں نے گلے شکوے بھی کئے اور افسوس بھی، یوں ٹوٹا ہو ا سلسلہ ایک بار پھر سے جڑ گیا، پھر وہ آنے جانے لگی۔ ایک بار پھر اس نے وہی بات میرے کان میں کہی ، وہی سحر پھونکا کہ بھائی ابھی تک تمہارے انتظار میں ہیں۔ اب تو ہاں کر دو۔ میں خاموشی سے سن اور سوچ رہی تھی کہ اتنے بچے جذبوں کو ٹھکرانے سے کفران نعمت ہوتا ہے۔ تو کیا ہاں کر دوں ؟ تبھی ایک شگفتہ آواز میرے کان سے ٹکرائی۔ یہ آواز میرے بیٹے کی تھی، جو پوچھ رہا تھا کہ ماں  کیا سوچ رہی ہو ؟ اور کس بات کی ہاں کرنی ہے، مجھے بھی تو بتاؤ۔ میں نے لمحہ بھر کو اپنے بیٹے کے شگفتہ چہرے کی طرف دیکھا، جسے جوانی کی بہار نے نوخیزی کا روپ دیا اور پھر اسے سوال کا جواب دینے سے جھجک گئی۔ بس اتنا ہی کہا کہ کچھ نہیں بیٹے، کوئی ہاں نہیں کر رہی کیونکہ میں تو تمہارے لئے جی رہی ہوں اور تمہارے لئے ہی جینا ہے عمر بھر۔ اور زویا کے سوال کو یہ کہہ کر رد کر دیا کہ میری دوست  مجھے دیکھو اور میرے بیٹے کو دیکھو ، جو اب جو ان ہو رہا ہے۔ اب زندگی کا ساتھی ڈھونڈنے کے اس کے دن ہیں۔ میں اسے کیا جواب دو گی؟ جب وہ پوچھے گا کہ اتنے عرصے بعد میرا دوسرا باپ لے آئی ہو۔ پہلے یہ قدم کیوں نہ اٹھا لیا، جب میں چھوٹا تھت اور آپ سے کوئی سوال نہیں کر سکتا تھا۔ میں نے جو ارادہ کیا تھا، دل میں ایک بار پھر اسے مٹا ڈالا۔ زویا نے پوچھا۔ کیا سوچ رہی ہو ؟ تو میں نے کہا۔ اب میں دوسری شادی نہیں کر سکتی۔ میرا جوان بیٹا ہے، تم اسے تقدیر کا لکھا ہی سمجھ لو کہ میں اور ابراہیم ایک نہیں ہو سکتے۔ یہ ہماری قسمت میں نہیں۔ میرا جواب سن کر اس کی آنکھوں میں آنسو بھر آئے۔ وہ میری مجبوری سمجھ گئی۔ اس نے دوبارہ کوئی بات نہ کہی اور بھاری قدموں سے لوٹ گئی اور میں ڈبڈبائی آنکھوں سے اسے جاتے ہوئے دیکھتی رہ گئی۔
Dolat ki Parchhaiyan,بانو چچی اپنے محلے کی نہایت چالاک اور شاطر عورت سمجھی جاتی تھیں۔ یاسر ان کا سب سے بڑا بیٹا تھا۔ اس کے بعد دو بیٹیاں تھیں۔ چچی کو اپنی اولاد سے زیادہ محلے والوں کی فکر رہتی تھی۔ ان کے مزاج میں عجیب طرح کا تجس تھا۔ وہ ہر نئے پڑوسی کے گھر پہلے پہنچتیں۔ بظاہر ان کو خوش آمد کہنے جاتی تھیں ، مگر دراصل وہ ان کی جاسوسی کرنے جاتیں تھیں کہ کون لوگ ہیں، کیسے ہیں؟ مالی حالات کسی طرح کے ہیں ؟ اُن دنوں ہمارے محلے میں نئے کرایہ دار آئے تھے۔ ان کا نام خالد احمد تھا۔ بظاہر یہ لوگ کھاتے پیتے لگتے تھے، لیکن سیانے کہتے ہیں کہ آنکھوں دیکھا بھی غلط ہو سکتا ہے۔ چچی بانو نے اپنے نئے پڑوسی خالد میاں کو بہت مال دار سمجھ لیا تھا، کیونکہ ان کا ظاہری رکھ رکھائو ، امیروں جیسا تھا۔ خالد صاحب نہایت شریف آدمی تھے۔ وہ سرکاری ملازم تھے۔ ان کی چار بیٹیاں اور تین بیٹے تھے۔ تین بیٹیوں کی شادی ہو چکی تھی اور دونوں بیٹے لکھے تھے۔ بیچارے بمشکل گزبر کرتے تھے، لیکن کبھی کسی سے اپنی پریشانیوں اور مسائل کا ذکر نہیں کرتے تھے۔ ان میں کمال کا رکھ رکھائو تھا۔ سب سے بڑی خوبی یہ تھی کہ وہ اخلاق کے بہت اچھے تھے اور ان میں مہمان نوازی کوٹ کوٹ کر بھری ہوئی تھی، جو اس بات کی غماز تھی کہ وہ ایک خاندانی آدمی ہیں۔ باقی حالات اچھے برے آتے ہی رہتے تھے اور خاندانی لوگ برے حالات میں بھی اپنا بھرم قائم رکھتے ہیں۔ جب بھی بانو چچی ان کے گھر جاتیں، تو وہ خوب خاطر مدارات کرتے۔ کبھی بغیر کھائے پیئے انہوں نے ان کو جانے نہیں دیا اور ہماری چچی، اس مہمان نوازی کو امیری سمجھ کر ان کے ہاں جانے لگیں۔ ان دنوں خالد صاحب اپنی بیٹی ثریا کے لئے رشتہ تلاش کر رہے تھے۔ حالانکہ ثریا کی عمر زیادہ نہ تھی، پھر بھی ایک باپ کو فکر ہوتی ہے کہ اس کی بیٹی جلد از جلد اپنے گھر کی ہو جائے تاکہ وہ اپنی زندگی میں اس فرض سے سبکدوش ہو سکے۔ خالد صاحب کو بھی یہی فکر تھی۔ ان کو کسی دوسرے کا آسرا بھی نہیں تھا ، جو کرنا تھا بس اپنے ہی بل بوتے پر کرنا تھا۔ بانو چچی اپنے بیٹے کی شادی کسی اچھے گھرانے میں کرنے کے خواب دیکھ رہی تھی۔ خالد صاحب کے گھر کا فرنیچر پرانا، مگر اعلیٰ تھا۔ چچی نے سوچا کہ یہ گھرانہ بھی برا نہیں ہے۔ اگر ان کے ہاں رشتہ ہو جائے، تو میرے بیٹے کی قسمت بدل جائے گی۔ سرکاری عہدے پر ہیں، تو بیٹے کو سپورٹ مل جائے گی اور کافی جہیز بھی ملے گا۔ ایک روز چچی نے موقع غنیمت جان کر کہا۔ اگر آپ ثریا کارشتہ میرے بیٹے یاسر کے لئے منظور کر لیں تو میرے لیے بڑی خوش قسمتی کی بات ہو گی۔ کچھ دیر سوچنے کے بعد خالد صاحب راضی ہو گئے۔ انہوں نے یاسر کو آتے جاتے دیکھا تھا اور جانتے تھے کہ برے لڑکوں سے اس کی دوستی نہیں ہے۔ بانو چچی نے رشتے کا ذکر اپنے شوہر سے بھی کیا۔ چچا کی کیا مجال، جو کچھ بولتے ۔ وہ تو بیوی کے سامنے بھیگی بلی بن حب جاتے تھے۔ ہر جائز نا جائز بات پر ان کے آگے سر تسلیم خم کر دیا کرتے تھے ، لیکن اس بار انہوں نے بیوی کی ہاں میں ہاں ملانے کی بجائے، سمجھایا کہ ابھی ہمارا بیٹا گھر کی ذمہ داری اٹھانے کے قابل نہیں ہے اور عمر بھی کم ہے۔ تم کو ابھی سے اس کی شادی کی کیا پڑ گئی ہے۔ جب اس کی تعلیم مکمل ہو جائے گی، تو میں اس کی نوکری کے لئے کوشش کروں گا۔ برسر روزگار ہو جائے پھر شادی کر دیں گے۔ خاوند کی اس تقریر کا بیوی پر الٹا اثر ہوا۔ بچی کو تو اپنے میاں سے بات منوانے کی عادت پڑی ہوئی تھی۔ بھڑک کر بولیں ۔ واہ میاں  تم سے مشورہ لو تو الٹی سیدھی ہانکنے لگتے ہو۔ جب میں نے کہہ دیا کہ شریا سے یاسر کی شادی ہوگی ، تو ہو کر رہے گی اور بہت جلد ہو گی۔ تم دیکھتے رہنا۔ یاسر بھی اتنی جلدی شادی کے لئے تیار نہ تھا، لیکن ماں کی ضد کے آگے جھکنا پڑا۔گھر میں سب جانتے تھے کہ چچی کا کہا پتھر کی لکیر ہے۔ یوں کوئی اور کچھ بھی نہ بول پایا اور ایک ماہ کے بعد یاسر کی شادی ثریا سے انجام پا گئی، لیکن چچی بانو کی توقع پر اوس پڑ گئی۔ ثریا ان کی توقع کے مطابق اتنا جہیز نہ لائی تھی۔ گویا ان کی امیدوں پر پانی پھر گیا۔ اب وہ سمدھی سے کہتیں، تم سرکاری عہدے پر ہو ، داماد کے لئے کچھ سوچو اور بیچارے خالد صاحب چپ ہو جاتے۔ وہ خود رشوت نہیں لیتے تھے ، تو کسی کو رشوت دے کر کیسے داماد کی نوکری لگواتے اور وہ بھی انٹر پاس کو ۔ اُدھر سے مایوس ہو کر بانو بیگم بہو کے پیچھے پڑ گئیں۔ اٹھتے بیٹھتے، اس کو جہیز نہ لانے کے طعنے دینے لگیں اور پھر ان طعنوں میں تندی اور شدت آتی گئی۔ بالآخر ثریا نے ایک روز کہہ دیا کہ پہلے تو آپ کو صرف بہو چاہیے تھی اور اب جہیز کی فکر کھائے جارہی ہے۔ بہو کا اتنا کہنا تھا کہ وہ آگ بگولہ ہو گئیں اور بولیں۔ ارے، ہمیں کیا پتا تھا کہ تم لوگ صرف دکھاوے کے امیر ہو۔ اگر جانتی، تو کیوں تجھ کو بیاہ کر لاتی۔ وہ دھمکیاں دیتی، اپنے کمرے میں جا کر لیٹ گئیں۔ ثریا بیچاری ساس کا غصہ دیکھ کر ہکا بکا رہ گئی۔ وہ تو اس خاتون کو ایک شفیق ماں جیسا سمجھتی تھی۔ کیا خبر تھی کہ مٹی کی اس صورت کے اندر کیا آتش فشاں چھپا ہوا ہے۔ انہی دنوں یاسر کو ایک معمولی نوکری ملی تھی۔ وہ ایک ہوٹل میں حساب کتاب سنبھالتا تھا، جس کی اسے بس گزارے لائق تنخواہ ملتی تھی۔ اس روز وہ جلد گھر آگیا تھا۔ ثریا باورچی خانے میں رات کا کھانا تیار کر رہی تھی۔ یاسر کو آتے دیکھ کر خوش ہو گئی کیونکہ شادی کے چار ماہ بعد آج پہلی بار وہ جلد گھر آیا تھا۔ اس نے جلدی چائے چڑھا دی کہ اچانک ساس کی تیز آواز سنائی دی۔ وہ بیٹے سے کہ رہی تھی ، یاسر  تم ثریا کو طلاق دے دو، یہ بہت زبان دراز ہے۔ میں اس کی بد تمیزی برداشت نہیں کر سکتی ۔ یاسر نے پوچھا۔ اماں جان یہ آپ کیا کہہ رہی ہیں۔ مجھے آپ کی بات بالکل سمجھ نہیں آرہی۔ ماں کی بات کیوں تمہاری سمجھ میں آئے گی ؟ آج مجھے جواب دیتی ہے ، کل مارے گی۔ بس اور کیا کہوں تمہارے پیچھے میرے سر پر چڑھ آتی ہے۔ میں اپنی بے عزتی برداشت نہیں کر سکتی۔ تمہیں اسے طلاق دینی ہی ہو گی۔ ثریا دم بخود رہ گئی۔ ایسے اپنے کانوں پر یقین نہ آرہا تھا کہ جس عورت کی وہ ہر دم خدمت کرتی تھی، اس کا ہر حکم مانتی تھی، آج وہی اسے در بدر کرنے پر تلی ہے۔ یاسر ٹھنڈے دل و دماغ کا لڑکا تھا۔ بیس برس کی عمر میں بھی وہ کافی بردباد تھا۔ ماں کی جذباتی باتوں کو سمجھتا تھت اور ثریا کا بھی اندازہ تھا کہ شریف خاندان کی بیٹی ہے۔ اس نے ماں سے کہا۔ میری سمجھ میں نہیں آتا، کبھی تو آپ شادی کرنے پر مجبور کرتی ہیں اور کبھی طلاق دینے پر ۔ آخر بات کیا ہے ؟ ثریا سے میں نے آپ کی مرضی اور رضا کی مطابق شادی کی ہے، کہیں سے بھگا کر نہیں لایا کہ کل لایا ہوں، آج چھوڑ دوں۔ وہ اب میری ذمہ داری ہے اور میں اپنی بیوی کو خوب سمجھتا ہوں۔ میں آپ کے جذباتی فیصلے کی خاطر کسی کی زندگی برباد نہیں کر سکتا۔ یاسر سے ایسے جواب کی توقع نہ تھی۔ بانو تو اسے مٹی کا مادھو سمجھتی تھی۔ بیٹے کے جواب نے اس کے ہوش اڑا دیئے۔ بولی۔ اگر ایسی بات ہے ، تو تم دونوں الگ ہو جائو اور اپنی ذمہ داری پوری کرو۔ یہ کہتے ہوئے وہ تنتاتی ہوئی کمرے سے نکل گئیں۔ اسی شام یاسر نے گھر کے لئے بھاگ دوڑ شروع کر دی۔ وہ مدد کے لئے ابو کے پاس بھی آیا۔ ابو نے اپنے ایک دوست کا مکان اسے کرایے پر دلوا دیا، جس کا کرایہ معمولی تھا۔ یہ دونوں وہاں شفٹ ہو گئے۔ اب یاسر کی تنخواہ بھی تھوڑی سی بڑھ گئی تھی، لیکن انہی دنوں ان کے ہاں بچے کی بھی آمد ہو گئی۔ یاسر اور ثریا بہت خوش ہوئے تھے۔ ان کی شادی کو ایک سال کا عرصہ ہونے والا تھا اور اللہ تعالیٰ نے ان کی زندگی میں اولاد کی خوشی دے دی تھی۔ دن اچھے گزر رہے تھے، لیکن ایک روز یاسر نے دوستوں کی باتوں میں آکر چائے کا ہوٹل کھولنے کا فیصلہ کر لیا۔ ثریا نے منع بھی کیا کہ ابھی وسائل اتنے کہاں ہیں کہ تم ہوٹل کھول سکو۔ فی الحال تنخواہ پر گزارہ کر لو۔ تم کو ہوٹل کھولنے کا تجربہ بھی نہیں ہے۔ یاسر بولا کہ تجربہ کام کرنے سے آتا ہے۔ جگہ دوست کی ہے اور رقم ہم آدھی آدھی لگا رہے ہیں۔ اللہ نے چاہا تو کامیابی ہو گی۔ یاسر کے دوستوں نے مدد تو کی، مگر قرض دے کر، جس کی وجہ سے وہ مقروض ہو گیا۔ سوچا کہ ہوٹل چل پڑے گا تو آہستہ آہستہ ترضہ واپس کر دوں گا۔ کچھ رقم اس کے والد نے بیوی سے چوری چھپے دی تھی اور کچھ دوستوں نے۔ یاسر نے ہوٹل کھول لیا، لیکن اس کے ساتھ ایک اور ہوٹل تھتا، جو زیادہ چلتا لہذا یاسر کو مسلسل نقصان اٹھانا پڑا۔ وہ اب قرض کے بوجھ تلے دبتا جار باھتا اور جو اس کے ہمدرد بنے تھے ، اب وہی دوست سود کے ساتھ رقم کی واپسی کا مطالبہ کر رہے تھے۔ جب قرض خواہوں نے بہت تنگ کیا تو وہ زندگی سے بیزار ہو گیا۔ آخر کار اس نے فیصلہ کیا کہ کاروبار بند کر کے دوبارہ پرانی ملازمت پر جلا جائے گا، لیکن یہاں بھی مایوسی کے سوا کچھ نہ ملا۔ مالک نے ایک اور شخص کو اس کی جگہ رکھ لیا تھا اس نے معذرت کر لی۔ وقت گزرنے کے ساتھ ساتھ یاسر چڑچڑا ہوتا جا رہا تھا۔ چھوٹی چھوٹی بات پر بھڑک جانا، اس کا معمول بن گیا تھا۔ بیٹے کے ساتھ بھی اس کا رویہ پہلے جیسا نہ تھا۔ حالات اس کے قابو سے باہر ہوتے جارہے تھے۔ مکان کا کرایہ ، بیوی بچے کا خرچ ، پھر بچے کی بیماری، اس کا علاج معالج سب کی اسے ہی فکر کرنی ہوتی تھی۔ دوست منہ پھیرنے لگے تھے۔ گھر میں سکون کی جگہ شور شرابے نے لے لی۔ اس صورت حال سے پریشان ہو کر ثریا اپنے والدین کے گھر گئی تاکہ ان کو مدد کے لئے کہے۔ اس کے والد نے تھوڑی مالی مدد کی، مگر اخراجات تو روز کے تھے۔ انہوں نے مشورہ دیا۔ بیٹا ساس کے پاس کر جا کر معافی مانگو اور پھر سے ان کے پاس رہنے لگو۔ کم از کم مکان کے کرایے سے تو نجات مل جائے گی۔ ثریا ساس کے گھر گئی۔ ساس نے دیکھتے یہ منہ پھیر لیا۔ ثریا نے معافی طلب کی، منت زاری کی۔ جو قصور کئے نے تھے، اپنے سر لے لیے اور کہا کہ آپ کے قدموں میں سکون ہے۔ آپ کے پاس آ کر رہنا چاہتے ہیں۔ ہمیں واپس گھر میں آنے کی اجازت دیجئے، لیکن بانو ایک سخت دل عورت تھی۔ انا پرستی کوٹ کوٹ کر بھری ہوئی تھی کہنے لگی۔ یاسر سے کہو ، اب اپنی ذمہ داریاں پوری کرے۔ ماں باپ کے بغیر گزارہ نہیں چل رہا، تو اب ہمیں منانے آئی ہو۔ اپنے ماں باپ کے پاس کیوں نہیں جاتیں ؟ یاسر کو کہو کہ گھر داماد بن جائے۔ عیش میں گزرے گی۔ غرض اس قسم کی اوٹ پٹانگ باتیں کر کے اس نے بہو کو چلتا کر دیا۔ ثریا روتی ہوئی گھر آگئی۔ یاسر نے منع کیا تھا کہ ماں سے التجا نہ کرنا، مگر وہ ضد کر کے چلی گئی تھی۔ جب مایوس لوٹی تو یاسر نے خوب برا بھلا کہا۔ اب یہ رونی صورت لے کر میکے چلی جائو۔ مجھے کیوں عاجز کر رہی ہو۔ ثریا چلی گئی۔ تنہائی میں یاسر کو سوچنے کا موقع ملا تو وہ اپنے رویے پر نادم ہوا۔ دو پہر کا وقت تھا۔ وہ برآمدے میں چار پائی پر لیٹا سوچ رہا تھا کہ اب کیا کرے۔ پہلی کو مکان کا کرایہ ، بجلی کا بھاری بل، گیس اور پانی کابل ، وہ سب کہاں سے لائے گا؟ اوپر سے گھر کا راشن اور بچے کا دودھ ، ایسے میں کسی نے دروازے پر دستک دی۔ ایک قرض خواہ تقاضا کرنے آیا تھا۔ یاسر نے معذرت کی تو وہ برابھلا کہنے لگا۔ کسی طرح اسے سمجھا بجھا کر واپس کیا اور آکر چار پائی پر ڈھے گیا۔ کسی نے صحیح کہا ہے خالی دماغ شیطان کا گھر ہوتا ہے۔ یاسر کو بری طرح شیطان نے گھیرے میں لے لیا۔ اس نے سوچا کہ اس زندگی سے تو موت بہتر ہے۔ آخر وہ اتنا روپیے کہاں سے لائے ، جو قرض ادا کر سکے اور عزت سے زندگی کی گاڑی بھی چلائے۔ اس سے پہلے بھی اسے کئی بار خود کشی کا خیال آیا تھا، لیکن ہر بار یہ سوچ کر کہ خود کشی حرام ہے، خود کو باز رکھا مگر آج اس پر بے بسی کی ایسی کیفیت طاری ہو گئی تھی کہ اس نے اپنے سر کے بال نوچنے شروع کر دیئے ۔ بجلی کا بل پھاڑ ڈالا اور اگلے ہی لمحے مرنے کا فیصلہ کر لیا۔اس نے اسٹور میں پڑا ہوا رسہ نکالا۔ اس کا پھندا بنا کر پنکھے پر لٹکایا اور گلے میں ڈال کر پائوں سے ٹیبل کو لڑھکا دیا۔ اب وہ لٹک رہا تھا ، لیکن جان آسانی سے نہیں نکلتی۔ وہ مسلسل پندرہ منٹ تک مچھلی کی طرح تڑپتا رہا۔ آواز حلق میں دب کر رہ گئی تھی، اس لئے کوئی بھی مدد کو نہ پہنچ سکا، یہاں تک کہ آنکھیں باہر نکل آئیں اور زبان بھی منہ سے باہر آگئی۔ بڑی تکلیف سے جان نکلی۔ آخر کار روح پرواز کر گئی۔ ثریا بیچاری اپنے ماں باپ کے گھر شوہر کی پریشانیوں کا حل تلاش کرنے گئی تھی۔ ماں سے کہنے لگی کہ نجانے کیوں میرا دل گھبرا رہا ہے ؟ بے چینی سی ہو رہی ہے۔ ابا سے کہیں ذرا یاسر سے مل آئیں۔ اس کی ماں نے خالد صاحب کو کہا۔ وہ بیچارے اس وقت داماد سے ملنے چلے گئے۔ ان سے بیٹی کی پریشانی نہ دیکھی گئی۔ وہاں پہنچ کر پڑوسی سے پتا چلا کہ ابھی کچھ دیر پہلے کوئی اپنا قرض مانگنے آیا تھا۔ وہ مسلسل یاسر سے تکرار کرنے لگا اور بے عزت کر کے چلا گیا۔ اس کے بعد دودھ والا آیا۔ اس نے دروازے پر دستک دی، مگر کوئی جواب نہ ملا تو وہی پڑوسی نکلا اس نے بھی دروازہ بجایا۔ جواب نہ ملا تو اس نے دوسرے پڑوسی کو بلایا، پھر پڑوسیوں نے مل کر دروازہ توڑا اور اندر داخل ہو گئے۔ کمرہ اندر سے بند تھا۔ اس کا دروازہ پیٹتے رہے، پھر ایک نے چار پائی کھڑی کر کے روشندان سے اندر ہیبت ناک منظر نظر آیا۔ وہ چیخ مار کر چار پائی سے اتر گیا۔ اندر کا منظر دیکھ کر خالد صاحب وہیں زمین پر گر گئے۔ کسی نے ثریا کو جا کر بتایا، تو وہ دیوانہ وار بھاگتی ہوئی گھر پہنچی اور یاسر کو مردہ حالت میں پاکر اس کی آنکھوں تلے اندھیرا چھا گیا۔ جب ہوش آیا تو آخری دیدار کا وقت آ گیا تھا۔ جانے والا چلا گیا اور ایک بر باد زندگی پیچھے چھوڑ گیا۔ ثریا والدین کے گھر آ گئی۔ اس کی حالت خراب رہنے لگی۔ ایک طرف شوہر کا غم اور دوسری جانب بچے کی پرورش کی فکر ۔ اپنا زیور بیچ کر اور والدین نے کچھ اثاثہ فروخت کر کے قرض ادا کیا۔ کچھ دوستوں نے قرض معاف کر دیا۔ اسی اثنا میں ایک اور بچے کی آمد کا احساس ہوا۔ ثریا اور پریشان ہو گئی کہ ایک بچہ پالنا مشکل ہے، تو دوسرے کو کیونکر پال پائوں گی۔ پہلا بیٹا تھا کہ دوسری بچی پیدا ہو گئی۔ ثریا والدین پر کلی طور پر بوجھ بن کرنہ رہنا چاہتی تھی، لہذا ایک اسکول میں ملازمت کر لی۔ کچھ خرچہ والدین اٹھاتے، کچھ اپنی تنخواہ سے اخراجات پورے کرتی۔ یوں زندگی کی گاڑی چلنے نے لگی، لیکن بانو نے بیوہ بہو اور پوتے ، پوتی کی خبر نہ لی۔ الٹا محلے بھر میں یہی کہتی تھی کہ بہو نے میرے بیٹے کو اتنا تنگ کیا کہ اس کی زندگی اجیرن کر دی۔ وہ بیچارہ اسی خاطر پھانسی پر جھول گیا۔ پہلے اسے ہم سے الگ کیا، پھر اس کی جان لینے کا سبب بن گئی۔ یہ خبر نہ تھی کہ بجلی بل نے تابوت میں آخری کیل ٹھونک دی۔ اس کو کہتے ہیں مفلسی میں آٹا گیلا۔ یہ ہے عربت کا عذاب جو آج ہمارے ملک کے اسی فی صد باشندوں کو سہنا پڑ رہا ہے۔ خدا ہمیں مزید برے حالات سے بچائے۔
Dhoke Ki Lakeerain,جب قسمت کے ستارے پلٹ جاتے ہیں، ہاتھوں کی لکیروں میں بدلا تو آنے لگتا ہے۔ اوج پر جاتے انسان بھی منہ کے بل گر پڑتے ہیں، تبھی انسان اپنی حیثیت کا اندازہ لگا کر صبر واستقامت کی دعا مانگتے ہیں۔ نادانی میں دل کو ٹھیس لگ جائے تو بھی ہم قسمت کو قصور وار ٹھہراتے ہیں۔ تاہم یہ بات صحیح نہیں۔ کیوں ہم کٹھ پتلی جیسے دوسروں کی انگلیوں میں اپنی ڈوریں تھما دیتے ہیں کہ جب تک ان کا جی چاہے کھیل لیں، پھر وہ اس ڈور کو توڑ کر چلتے بنیں۔ دنیا میں بے سکونی کی اصل وجہ یہ ہے کہ آدمی کے کئی روپ ہوتے ہیں۔ مرد کاروپ ایک باپ، بھائی، بیٹا، شوہر  یہ سب بہت قابل احترام رشتے ہیں۔ اگر یہ رشتے تکلیف پہنچائیں تو ان کو معاف کرنے کا پورا اختیار ہے۔ کبھی کبھی جب اپنوں کی زیادتیاں حد سے بڑھ جاتی ہیں، خاموشی سے رشتے توڑنے کا اختیار بھی ہم ہی کو ہوتا ہے۔ خون کے رشتے تو پھر خصوصی طور پر رعایت طلب ہوتے ہیں لیکن سماجی رشتوں میں بھی اخلاقی اقدار کا پاس رکھنا ضروری ہوتا ہے جیسے کہ استاد اور شاگرد کارشتہ کہ جن کو پہلے زمانے کی کہاوت کے باوصف ماں، باپ کا درجہ دیا جاتا تھا۔ میں بھی اپنے شفیق استاد ظاہر صاحب کو روحانی باپ کا درجہ دیتی تھی، انہیں عظیم سمجھتی تھی۔ دل سے احترام کرتی تھی کہ انہوں نے مستقبل بنانے میں میری مدد کی تھی۔ وہ مجھے فری ٹیوشن پڑھاتے رہے تھے لیکن پھر ان کی شخصیت کا ایک ایسا پہلو سامنے آگیا کہ ان کی عظمت کا بھرم باقی نہ رہا۔ یقین کی شکست کا صدمہ مجھے تار تار کر گیا اور حالات ایسے موڑ پر لے آئے کہ جہاں آگے ریگزار کے سوا کچھ نہ تھا۔ پہلے زمانے کی کہاوت کہ اساتذہ ماں، باپ کی جگہ ہوتے ہیں، بوسیدہ لگی۔ آج زمانہ بدل گیا ہے ۔ ہر کسی پر بھروسہ کرنا بے وقوفی کے سوا کچھ نہیں۔ کوئی اتفاق کرے یا نہ کرے، بات تو سبھی اپنے تجربے کی روشنی میں کرتے ہیں اور ہر کوئی اپنے ہی تجربات سے نتائج اخذ کرتا ہے۔ سو، میرا خیال یہی ہے کہ استاد، شاگرد پر میلی نظر ڈال سکتے ہیں۔ کسی وجہ سے مجھے کالج کو عارضی طور پر خیر باد کہنا پڑا تو بہتر مستقبل کی خاطر ایک انسٹی ٹیوٹ ہیں آئی کہ کسی صورت مستقبل سنوارنا ہے اور والدین کا سہارا بننا ہے۔ مذکورہ ادارے کی بہت شہرت تھی۔ مہنگائی کے اس دور میں گھر سے دور روزانہ کا سفر طے کر کے تعلیم حاصل کرنا اور ہر ماہ بھاری ٹیوشن فیس کی ادائیگی ہم جیسے سفید پوش لوگوں کیلئے ایک امتحان ہی تو تھا لیکن اس کے سوا چارہ نہ تھا۔ یہ حقیقت بھی جانتی تھی کہ کسی اچھے ادارے کو جوائن کئے بغیر اندھیرے راستوں پر روشن مستقبل کی مشعل کا جلنا مشکل ہے۔ اچھے اداروں میں داخلہ نہ لے سکنے کے باعث ہزاروں ذہین طلبہ اپنی ذہانت کے خزانے کے ساتھ مٹی میں مل گئے۔ اگر ذہانت ہے اور سفارش نہیں ہے تو پھر آپ کو ٹاپ کلاس طالب علم ہونا چاہئے۔ والدین کے پاس مجھے اعلیٰ اداروں میں تعلیم دلوانے کو بھاری رقم نہ تھی۔ انہوں نے بڑے پاپڑ بیل کر داخلہ فیس کا بندوبست کیا اور انہی واقف کار پروفیسر صاحب کی سفارش سے بہت دقتوں کے بعد اچھے ادارے میں داخلہ مل گیا۔ میں خود کو ایک خوش قسمت ترین لڑکی سمجھنے لگی جو غربت کی ظلمت سے نکل کر کامیابی کے زینے کی پہلی سیڑھی طے کرنے جارہی تھی۔ یہ ایک ایسا جانا مانا ادارہ تھا کہ جہاں طالب علموں کو خصوصی توجہ سے روشن مستقبل کی جانب گامزن ہونے میں مدد دی جاتی تھی، صحیح سمت میں رہنمائی کی جاتی تھی، اساتذہ قابل اور اچھے تھے۔ میری کلاس کے جو استاد تھے ،ان کے بھی نام کا ڈنکا بجتا تھا۔ یہ تھے سر ظاہر صاحب اور میڈم مہناز  دونوں ہی اعلیٰ تعلیم یافتہ اور اچھے گھرانوں سے تھے۔ کلاس روم کے ساتھ ہی ان کو آفس ملا ہوا تھا۔ اگر کوئی طالب علم کی تو تعلیمی الجھن یا مسئلے ۔ کے بارے میں ان سے رابطہ کرنا چاہتا تو کلاس کے بعد ٹیوشن آفس میں ان سے سوال سمجھ سکتا تھا۔ یہ دونوں کمال شفقت سے ہم کو علیحدہ سے بھی پڑھا اور سمجھا دیتے تھے۔ شروع میں ان کی شخصیت سے متاثر ہوئے بغیر نہیں رہ سکی لیکن وقت گزرنے کے ساتھ بالآخر یہ لوگ عام لوگوں جیسے ہی ثابت ہوئے۔ میں فطر تاثر میلی تھی۔ نہ لوگوں سے اتنا تکلف برتتی کہ مغرور کہلائوں اور نہ اتنی گھل نی گھل مل جاتی کہ زمانہ میرے بارے غلط سوچنے لگے۔ میں کلاس فیلوز کے علاوہ اساتذہ سے بھی حد فاصل قائم رکھتی تھی لیکن ظاہر صاحب غالباً فطر ت دوستانہ رویہ رکھتے تھے۔ وہ اپنے شاگردوں خصوصاً لڑکیوں سے بلا تکلف باتیں کرتے ۔ ان کی اپنی خاتون کو لیگ میڈم مہناز سے بھی بڑی بے تکلفی تھی۔ یہ محترمہ چالیس بیالیس کے سن کی تھیں جبکہ موصوف خود پچاس برس کے قریب ہوں گے۔ خوشحالی کے باعث دونوں اپنی عمروں سے کم نظر آتے تھے۔ جلد ہی بزرگوار ظاہر صاحب اور میڈم مہناز کی دوستی منگنی کے رشتے میں بدل گئی۔ مجبوری کے سبب ان کی شادی میں ایک سال کی تاخیر ہو گئی۔ پروفیسر ظاہر صاحب کی ایک عزیزہ میری کلاس فیلو تھی۔ میری اس سے دوستی تھی، وہی ان کے بارے خبریں دیا کرتی تھی۔ اس لڑکی کا نام رمشا تھا۔ ایک بار اس نے بتایا کہ سر ظاہر تم کو بہت پسند کرتے ہیں۔ وہ ہمارے گھر آتے ہیں تو تمہارا بہت ذکر کرتے ہیں۔ مجھ سے بھی تمہارے بارے میں پوچھتے ہیں۔ لگتا ہے تم سے عشق ہو گیا ہے۔ میرا امیج جو اپنے محترم استاد کے بارے تھا، متزلزل ہوتا گیا۔ کیا۔ کسی کو عظیم سمجھ کر اس کی تعظیم کرو اور پھر آپ کے یقین کو یقین کو شکست ہو جائے تب صدمہ تو ہوتا ہے۔ میں ایک محنتی طالبہ تھی، تبھی اساتذہ میں تو قیر تو قیر پاتی تھی، وہ میرے گرویدہ ہو جاتے ۔ یہ الگ بات تھی مگر جس انداز کی پسندیدگی کا ذکر رمثانے کیا، یہ اچنبھے کی وجہ ضرور بنی۔ بظاہر تو یہی دیکھا کہ ظاہر صاحب ہمہ وقت مہناز کی طرف متوجہ ہوتے۔ جب کسی کام سے ان کے آفس جانا ہوتا، کلاس کے بعد کوئی سوال سمجھ میں نہ آتا، علیحدہ سے رہنمائی لینے کی ضرورت پڑتی، ان کے دفتر جاتی۔ وہ مہناز سے باتوں میں اس قدر محو ہوتے کہ ہماری آمد کو نظر انداز کر دیتے۔ ہم دیر تک ان کی توجہ کے منتظر کھڑے رہتے اور ان کی گفتگو کا سلسلہ نہ ٹوٹتا۔ ان دونوں کو اس امر کا قطعی احساس نہ رہتا کہ طالب علم دیر سے ان کی توجہ کے منتظر کھڑے ہیں، ان سے بات کرنے کیلئے انتظار کر رہے ہیں۔ یہ کسی کی پروا کئے بغیر ایک دوسرے کی ذات میں گم رہتے۔ اس رویئے سے بد دل ہونے لگی۔ جی چاہتا کہ ادارہ چھوڑ دوں مگر کیا کرتی مجبوری تھی۔ مالی حالات اس کی اجازت نہ دیتے تھے اور اچھے ادارے میں داخلہ ملنا آسان نہ تھا۔ میرا گھر بھی شہر کے آخری سرے پر تھا۔ مجھے تو شہر تک آنے کی مسافت ہی مارے ڈالتی تھی۔ سر ظاہر صاحب سے میں نے کلاس میں سوال پوچھنا اور بولنا چھوڑ دیا۔ گم صم بیٹھی رہتی، شاید ظاہر صاحب نے محسوس کر لیا کہ میں کسی ذہنی الجھن میں ہوں۔ وہ میری جانب توجہ کرنے لگے کیونکہ پہلے کلاس میں سب سے زیادہ سوال میں ہی کرتی تھی۔ انہوں نے مجھے آفس میں بلایا اور وجہ دریافت کی۔ میں نے بتادیا کہ آپ مصروف ہوتے ہیں اور کچھ سوال مجھے سمجھ نہیں آرہے۔ گھر میں بھی پڑھائی میں مدد دینے والا کوئی نہیں، ٹیوشن نہیں رکھ سکتی۔ کیا کروں اچھے نمبر لا نمبر لانا چاہتی ہوں۔ بولے ، آپ کو جب پڑ کو جب پڑھائی میں کو کوئی پرابلم ہو ، آفس آکر سمجھ جایا کریں، میں توجہ دوں گا۔ اب آپ کو شکایت نہ ہو گی۔ اس کے بعد وہ میری جانب خصوصی توجہ کرنے لگے ۔ ایک روزان کی عزیزہ رمشا نے بتایا کہ مہناز اور سر ظاہر کے درمیان جھگڑا رہنے لگا ہے اور اس کی وجہ تم ہو۔ میں وجہ ہوں ؟ حیران رہ گئی۔ کیسے ؟ یہ تو نہیں بتا سکتی مگر ان کی منگنی ٹوٹنے کا خطرہ ہے۔ اس عمر میں منگنی ہونا ہی ایک معجزہ تھا اور پھر اس کا ٹوٹ جانا بہت افسوسناک بات تھی لیکن وہی ہوا جور مشا نے بتایا تھا۔ خبر اڑ گئی کہ پروفیسر ظاہر صاحب اور میڈم مہناز کی منگنی ٹوٹ گئی ہے۔ میں سوچ میں پڑ گئی کہ اتنی گہری لگاوٹ کہ یہ گھنٹوں منگیتر سے باتیں کرتے تھے اور اب منگنی ٹوٹ گئی ہے۔ ایک روزر مشا سے پوچھا۔ تم کو قسم ہے سچ بتادو کہ منگنی کیوں ٹوٹی ہے ؟ وہ بولی۔ جب سے تم کو پسند کرنے لگے ہیں، ان کو مہناز میں کشش نظر نہ آتی تھی۔ اس کا اظہار بھی انہوں نے میڈم سے کر دیا کہ وہ تم کو پسند کرنے لگے ہیں اور ان کے ساتھ شادی سے معذرت خواہ ہیں۔ یہ بات تو میں نے محسوس کر لی تھی کہ وہ مجھ میں دلچسپی لے رہے ہیں۔ ان کے انداز سے ، ڈھکے چھپکے الفاظ اور ذو معنی جملوں سے۔ میں کوئی چھوٹی بچی نہ تھی کہ اشاروں کی زبان نہ سمجھ پاتی، ذو معنی جملوں سے معنی اخذ نہ کر سکتی لیکن ایک سلجھے ہوئے گھرانے سے تعلق رکھتی تھی جہاں بیٹیوں کو ہر حال میں ماں، باپ کی عزت کا پاس رکھنا سکھایا جاتا ہے۔ تبھی سوچا کہ کسی کو بتائے بغیر، کسی کو مورد الزام ٹھہرائے بغیر یہ ادارہ چھوڑ دوں، پھر والدین کی غربت اور بے بسی کا خیال آجاتا جن کا کوئی بیٹا نہ تھا، میں ہی بڑی بیٹی تھی اور باقی چار نے ابھی پڑھنا تھا۔ والدین نے مجھ سے امیدیں لگائیں اور کتنی مشکلات سہہ کر پڑھا رہے تھے۔ کچھ وقت اس ادارے میں گزار لیا تھا، کچھ اور برداشت کرلوں تو اپنی منزل پا لوں گی۔ صبر و تحمل سے کام لینا تھا شاید کہ انہی سوچوں میں وقت کٹ جاتا اگر میڈم مہناز کا رویہ محمصانہ نہ ہو جاتا۔ انقلاب اس وقت آیا جب انہوں نے منفی رویہ دکھانا شروع کر دیا۔ اب وہ مجھ سے ٹھیک طرح بات نہ کرتیں۔ رمشا کے سامنے بھی انہوں نے میری بے عزتی شروع کر دی کہ گلاب کی وجہ سے میری منگنی ٹوٹی ہے۔ اس سارے معاملے کا مجھ کو علم ہی نہ تھا کہ کب سر ظاہر اور مہناز میڈم کا جھگڑا ہوا اور وجہ میں بنی  کب انہوں نے ایک دوسرے سے کنارہ کر لیا، شاید کہ خود سر نے ہی اپنی منگیتر کو یہ باور کرایا تھا کہ وہ ان کی بجائے مجھ سے شادی کے خواہاں ہیں حالانکہ میری اور ان کی عمر میں بہت فرق تھا اور ہمارے درمیان ایسی کوئی انڈراسٹینڈنگ بھی نہ ہوئی تھی۔ مجھے گمان ہوا کہ سر نے اپنی منگیتر کے دل میں اپنی اہمیت زیادہ کرنے کو یہ شوشا چھوڑا ہے کیونکہ اکثر مردوں کی یہ عادت ہوتی ہے کہ وہ منگیتر یا بیوی سے کہتے ہیں کہ فلاں مجھ پر مرتی ہے۔ وہ یہ نفسیاتی حربے اپنی محبوبہ کا زیادہ التفات پانے کے لیے استعمال کرتے ہیں۔ میڈم مہناز نے مجھے مورد الزام ٹھہرادیا اور حسد کی آگ میں جلنے لگیں جبکہ اس سارے قصے میں میرا کوئی قصور نہ تھا، سوائے اس کے سر مجھے زیادہ توجہ اور ٹائم دیتے تھے۔ اپنے آفس میں بٹھا کر میں منٹ یا آدھ گھنٹہ چھٹی کے بعد علیحدہ سے پڑھا دیتے تھے۔ میں بھی خوش تھی کہ وہ کمی پوری ہو رہی تھی جو پریشان رہنے کی وجہ سے میں کلاس میں پیچھے ہو رہی تھی۔ میڈم اب مجھ سے ٹھیک طرح بات نہ کرتیں۔ سلام کے جواب میں منہ پھیر لیتیں، دوسری طالبات سے ہنس ہنس کر بات کر تیں اور مجھے نظر انداز کر دیتیں۔ وہ جان بوجھ کر میری اہانت کرنے لگی تھیں۔ بے شک وہ پہلے ایسی نہ تھیں۔ وہ تو فرشتہ صفت مشہور تھیں مگر اندر ہی اندر کون سا احساس محرومی تھا جس کی وجہ سے اب وہ مجھ سے بد ترین سلوک کرنے لگی تھیں۔ ان کے اس رویئے سے میرے دل و ذہن زخمی رہنے لگے اور پڑھائی پر اثر پڑا۔ میرا اب تک یہی خیال تھا کہ سر ظاہر میڈم سے بہت محبت کرتے ہیں اور یہ سارارڈ عمل ان کا وقتی ہے۔ میں نے ان سے بھی میڈم کی شکایت نہ کی۔ بھلا کیونکر میں اپنے محترم استاد سے ان کی منگیتر کی برائی کر سکتی تھی۔ یہ میری سالگرہ کا دن تھا، ہم جماعتوں کے اصرار پر بڑا سا کیک لائی تھی۔ جب میڈم کی طرف کیک لے کر گئی، انہوں نے مجھے پرے دھکیل دیا اور میر اہا ل دیا اور میرا ہا تھ جھٹک دیا۔ وہاں اسٹوڈنٹس موجود تھے۔ میرے دل کو دھچکا لگا۔ بہت دکھ ہوا۔ اس قدر کہ بلند آواز سے رونا چاہتی تھی کہ آخر میرے ساتھ وہ یہ سب کچھ کیوں کر رہی تھیں۔ میں تو ان کا دل جیتنا چاہتی تھی، دلوں کو صاف کرنا چاہتی تھی ، اسی لئے کیک ان کو پیش کیا تھا مگر ان کا دل مجھ سے کڑوا ہو چکا تھا اور حقیقت بالکل عیاں ہو گئی تھی۔ ان کو یہ غلط فہمی اندر اندر دیمک کی طرح چاٹ رہی تھی کہ میں سر ظاہر صاحب کو کیوں اس قدر عزیز ہو گئی ہوں کہ وہ خصوصی طور پر مجھے پڑھانے لگے ہیں۔ یقیناً خود سر نے غلط فہمی ڈالی تھی اور کچھ انہوں نے بد گمانی کے وسیلے سے اپنے دل کو پٹی پڑھائی ہو گی۔ ساری کلاس کے سامنے مجھ سے اپنی سکی نہ سہی گئی مگر آنا کا بھرم رکھنے کو یہ تکلیف نگل گئی، آنسوپی لئے۔ سر ظاہر کی طرف دیکھا مگر وہ خاموش رہے۔ ظاہر ہے ان کو اپنی عزت اور محبت مجھ سے زیادہ عزیز تھی۔ انہوں نے اسٹوڈنٹس کے جانے کے بعد اکیلے میں بھی میڈم مہناز کو ان کی اس بد تمیزی پر سر زنش نہ کی۔ ایک لفظ نہ کہا۔ میر ادل ٹوٹ گیا، رونے لگی۔ دونوں نے مجھے چپ نہ کرایا اور کلاس روم میں روتا چھوڑ کر ایک ساتھ اٹھ کر باہر چلے گئے۔ کافی دیر تک اکیلی ہی گم صم بیٹھی رہی۔ اس واقعہ کے کچھ دنوں بعد پروفیسر صاحب نے مجھے بلا کر کہا۔ گلناب، میں اس ادارے کو تمہاری وجہ سے چھوڑ کر جا رہا ہوں۔ بہتر ہے کہ تم بھی چھوڑ دو۔ میں تمہارا داخلہ کسی اچھے اور ادارے میں کرادوں گا۔ تم کو داخلہ فیس بھی نہیں دینی پڑے گی۔ میں وعدہ کرتا ہوں کہ تمہاری تعلیمی کفالت کرتار ہوں گا تا کہ دوسرے ادارے میں جانے کی مشکلات کو نمٹا سکوں۔ استا ہا۔ استاد کے وعدے پر بھروسہ کر کے میں نے ادارے کو خیر باد ر باد کہہ دیا۔ وہ بھی کچھ دن نہ گئے لیکن پھر انہوں نے دوبارہ جانا شروع کر دیا۔ مجھے رمشا نے فون کر کے بتایا تو حیران رہ گئی کہ یہ کیا ماجرا ہے۔ سر کو فون کیا۔ انہوں نے صاف بات نہیں کہی، ٹال مٹول سے کام لیا۔ مجھے یہ حقیقت بعد میں معلوم ہوئی کہ مہناز نے شرط رکھی تھی کہ گلناب اس ادارے کو چھوڑ دے، تبھی وہ پروفیسر صاحب سے صلح کرے گی ورنہ پروفیسر ظاہر کو بھی یہاں کی ملازمت چھوڑنی ہوگی۔ اپنی ملازمت اور محبت دونوں کو بچانے کیلئے سر نے میری قربانی دی اور میرا مستقبل تاریک کر دیا۔ سالانہ امتحان میں صرف چھ ماہ باقی تھے کہ میں بے منزل ہو گئی۔ سچ ہے عورت کتنی بھی پڑھ لکھ جائے، وہ حسد کی آگ سے اپنے دل کا دامن نہیں بچا سکتی۔ شک و شبہ تو ویسے بھی محبت کے تاج محل کو جلا کر راکھ کر دیتا ہے۔ مجھے گمان بھی نہ تھا کہ سر ظاہر جھوٹ بول کر مجھے دھوکا دے رہے ہیں۔ وہ اس وجہ سے مجھ سے انسٹی ٹیوٹ چھڑوانا چاہتے ہیں کہ ان کی منگیتر میرا ان کی نظروں کے سامنے ہونا برداشت نہیں کر سکتی۔ کچھ دن صدمے میں رہنے کے بعد ایک روز موصوف سے رابطہ کیا کیونکہ پڑھائی کا حرج ہو رہا تھا۔ انہوں نے کوئی واضح بات نہ کی۔ ان کا وعدہ یاد دلایا، خاموش رہے۔ میں نے غصے کا اظہار کیا تب بھی ڈانٹا اور نہ معاملے کی وضاحت کر کے سکون دلانے کی کوشش کی، فون رکھ دیا۔ سمجھ گئی کہ میرے دونوں استادوں نے میرے ساتھ زیادتی کی ہے۔ پروفیسر صاحب نے جھوٹی تسلی دے کر اور میڈم نے ادارے سے نکلوا کر میری تعلیم اور صلاحیتوں کا نقصان کیا۔ دونوں نے ہی بے رخی اختیار کر لی اور میں احساس کمتری کے گڑھے میں گرتی چلی گئی۔ بہت زیادہ دکھی تھی۔ میرا کیریئر اور قیمتی سال بر باد ہو چکا تھا۔ نجانے کیوں انہوں نے مجھ سے کون سا کھیل کھیلا جبکہ میں تو استاد جان کر ان کی دل سے عزت کرتی تھی۔ ان لوگوں نے میری آنکھوں میں آنسو بھر دیئے۔ ایک بار پروفیسر صاحب کے آفس بھی گئی، ان کی منت کی کہ اپنا وعدہ یاد کریں۔ مجھے تعلیم مکمل کرنے دیں، مجھ سے پڑھائی کا حق تو نہ چھینیں۔ اگر مجھ سے کوئی غلطی ہوئی ہے تو علم سے محروم نہ کریں۔ میں مفلس و غریب کی بیٹی ہوں۔ اعلیٰ ادارے میں صرف پڑھنے کے خواب ہی دیکھ سکتی ہوں۔ انہوں نے میری درخواست پر کان نہ دھرے۔ میرے ذہنی خلفشار اور مسائل کو دور کرنے کی بجائے ہمیشہ ہمیشہ کیلئے رابطہ ہی ختم کر دیا۔ بہت افسوس ہوا کہ میں نے لوگوں کو پہچانے میں بہت دیر کر دی۔ انہوں نے کبھی مجھے شاگرد سمجھا ہی نہ تھا۔ آخری دنوں دوسرے طالب علموں کو معلومات فراہم کرتے، توجہ دیتے اور مجھے نظر انداز کرتے تھے۔ میڈم مہناز تو مجھے ایک پل بھی نہ دیکھنا چاہتی تھیں۔ نجانے سر ظاہر نے ان سے جوش جذبات میں میرے بارے میں کیا کہہ دیا تھا مگر میرے مستقبل کے پیروں پر کلہاڑی انہوں نے ہی ماری تھی جس سے میڈم صاحبہ برافروختہ ہوئیں اور مجھے اپنی نفرت کا ٹارگٹ بنایا۔ بے شک کچھ دن تک تو بڑی اذیت میں رہی پھر اللہ نے مدد کی۔ میرے بابا جان کے ایک دوست ان کی عیادت کو آئے کیونکہ والد کافی بیمار تھے ، بستر پر پڑے تھے۔ ان مہربان دوست نے ہمارا حال دیکھ کر میری تعلیم کے بارے میں پوچھا۔ میں نے  من و عن سب کچھ ان کو بتا دیا۔ انہوں نے ہماری مدد کی۔ مجھے داخلہ دلوایا، داخلہ فیس بھری، سال کا تعلیمی  فلیمی خر چادیا اور میں نے اپنی لگن سے تعلیم کو پورا کیا۔ رزلٹ آیا۔ میں نے ٹاپ کیا تھا۔ مجھے فوراً بہت اچھی ملازمت مل گئی۔ دیکھتے دیکھتے ترقی کر کے میں اعلیٰ افسران کی فہرست میں آگئی اور پھر خدا نے ایک دن اس قابل کر دیا کہ میں نے اپنا انسٹی ٹیوٹ کھول لیا۔ آج میرا تعلیمی ادارہ ٹاپ پر جارہا ہے، ساکھ ہے ، عزت ہے اور یہ میری محنت اور لگن ہے کہ خدا نے اس قابل کیا ہے کیا کبھی نان شبینہ کو محتاج تھے اور اب کئی نادار طالب علموں کو مفت تعلیم کی سہولت دی ہوئی ہے۔ ان کو لیپ ٹاپ لے کر دیئے ہیں جو خود خریدنے کی طاقت نہیں رکھتے۔ میرے دل پر جو ٹھیس لگی تھی، یہ اسی کا ثمر ہے۔ عہد کیا تھا کہ اپنا انسٹی ٹیوٹ بنائوں گی اور ذہین طلبہ کی دست راست بن جائوں گی۔ میں آج بھی سوچتی ہوں تو پریشان ہو جاتی ہوں کہ کیا اساتذہ ایسے ہوتے ہیں جیسے کہ سر ظاہر اور میڈم مہناز تھے۔ یقینا سب برے نہیں ہوتے لیکن کچھ اب بھی انہی کی طرح ہیں جو بناوٹ کا نقاب اوڑھے خود کو عظیم کہلواتے ہیں۔ سر ظاہر کو تو ان کا کھویا ہوا سبھی کچھ مل گیا تھا لیکن کیا دلی سکون بھی ملا ؟ اب مجھے کسی پر بھروسہ نہیں آتا، سوائے اس عظیم طاقت کے کہ جو واقعی عظیم ہے اور وہ میرا رب کریم ہے۔ آج میں اپنی آپ بیتی سے ہر لڑکے اور لڑکی کو یہ ذہن نشین کرانا چاہتی ہوں کہ مردوں اور لڑکوں کی ذات عجیب ہوتی ہے۔ وہ ہر بازی دماغ سے کھیلتے ہیں اور دماغ سے کھیلا ہوا شطرنج ہمیشہ فتح یاب ہوتا ہے۔ وہ جیت جاتے ہیں اور ساری زندگی اسی خوش فہمی میں رہتے ہیں کہ جیت ہمیشہ ان کی ہی ہو گی۔
Khamoshi Ka Azab,ہمارا گھر اپنے آبائی گاؤں سے ایک کلومیٹر کے فاصلے پر تھا۔ جب میں پیدا ہوئی، اس وقت ہم گاؤں میں رہتے تھے ، لیکن پھر میرے والدین کو گاؤں چھوڑنا پڑ گیا کیونکہ وہاں زمین کو پانی لگانے پر میرے ماموں اور چچاؤں کا پڑوسیوں سے جھگڑا ہو گیا تو ہمارا سارا کنبہ ہی اس علاقے سے نقل مکانی کر گیا، مگر ایک ماموں اور خالہ اپنے شوہر کے ساتھ وہاں رہ گئیں کیونکہ ان کا سسرال ہمارے ساتھ نہیں آیا تھا۔ میری ان حالہ کا نام مخدوم کلثوم تھا، مگر بچے ان کو مخدوم کی بجائے مظلوم خالہ بلاتے تھے۔ ان کی شادی پھو پھی زاد نصیر الدین سے ہوئی تھی اور وہ خوش و خرم زندگی گزار رہی تھیں۔ خالہ کے گھر والے مطمئن تھے کہ وہ اپنے خاوند کے ساتھ سسرال میں خوش آبادرہتی ہیں، کیونکہ انہوں نے کبھی اپنے سسرال والوں کی برائی نہیں کی تھی۔ ایک روز جب کہ ممانی مغرب کی نماز پڑھ کر دعا مانگ رہی تھیں تو مسجد سے اعلان ہونے لگا کہ کلثوم زوجہ نصیر الدین نے کنویں میں چھلانگ لگا کر خود کشی کر لی ہے۔ یہ اعلان سن کر ہمارے پاؤں تلے سے زمین نکل گئی۔ سب فورا گاؤں روانہ ہو گئے، جہاں خالہ رہا کرتی تھیں۔ جب ہم کنویں کے قریب پہنچے، تو وہ منظر دیکھا جو خدا، کسی دشمن کو بھی نہ دکھائے۔ گاؤں کے بھی مرد عورتیں اور بچے وہاں جمع تھے اور رو رہے تھے۔ چند مرد فوراً کنویں میں اترے۔ ان میں سے ایک نے کہا کہ یہ مر چکی ہے، جس پر میرے ابو نے لاش کنویں میں ہی رہنے کا حکم دیا اور بھائی جان فوراہی پولیس اسٹیشن اطلاع دینے چلے گئے۔ دو گھنٹے بعد پولیس جائے وقوع پر پہنچی اور خالہ کی لاش باہر نکلوائی گئی۔ کچھ نے خود کشی اور کچھ نے قتل کا خیال ظاہر کیا۔ اکثر کا خیال تھا کہ کلثوم نے خود کنویں میں چھلانگ نہیں لگائی اسے پھینکا گیا ہے۔ میرے ایک ماموں، خالہ کے گھر کے سامنے رہتے تھے، اس وقت دونوں میاں بیوی گھر میں موجود تھے۔ ممانی نے جب دیکھا تھا کہ خالو، خالہ کو گھسیٹ کر کنویں کی طرف لے جارہے ہیں تو انہوں نے اپنے شوہر کو بتایا۔ وہ دونوں تبھی باہر آئے، مگر ان کے پہنچنے سے پہلے وہ لوگ خالہ کو کنویں میں پھینک چکے تھے۔ رات کو ایک بجے پولیس کی کاروائی کے بعد لاش کو پوسٹ مارٹم کے لئے سول اسپتال لے گئے ، جہاں سے دن کے بارہ بجے لاش گھر پہنچی اور شام چار بجے خاله مخدوم کلثوم کو دفن کر دیا گیا۔ ڈاکٹری رپورٹ کے مطابق خالہ جان پر تشدد کیا گیا تھا، جسم پر ضربات تھیں۔ کسی سخت ہتھیار کی چوٹ سے جگر پھٹ جانے کی وجہ سے موت واقع ہوئی تھی۔ جس وقت خالہ جان کو قتل کر کے کنویں میں پھینکا گیا، یہ وہ وقت تھا، جب ہر کوئی گھر میں کھانا پکانے میں مصروف ہوتا ہے،مگر خدا کی لاٹھی بے آواز ہے۔ پوسٹ مارٹم رپورٹ نے اُن کے ظلم کا پردہ فاش کر دیا۔ مظلوم کا مطلب یوں تو ہر کوئی جانتا ہے، لیکن اس کی حقیقت وہی لوگ جان سکتے ہیں، جو اس ظلم سے دو چار ہوئے ہوں، جس طرح خالہ جان ہوئیں۔ پتا نہیں ، ان کے نام کی نسبت سے اُن پر یہ سب گزرا یا پھر لڑکپن سے ہی انہوں نے ظلم کو اپنا مقدر بنا لیا تھا۔ میری بد نصیب خالہ نے یوں تو ایک ہنستے بستے اور خوشحال گھر میں آنکھ کھولی تھی۔ امی کے علاوہ ان کے پانچ بھائی بھی تھے، لیکن چھوٹی ہونے کی وجہ سے سب خالہ کلثوم سے بہت لاڈ پیار کرتے تھے اور ان کی ہر فرمائش پوری کی جاتی تھی۔ وہ جب سولہ برس کی تھیں، تو نانا وفات پا گئے۔ اس کے کچھ عرصے بعد نانی بھی کینسر سے چل بسیں۔ دونوں بڑوں کے چلے جانے سے گھر کا شیرازہ بکھر گیا اور خوشیاں اداسیوں میں بدل گئیں۔ ابھی اس صدمے کو چھ ماہ بھی نہ ہوئے تھے کہ ان کے تایا نے ذمہ داری اپنے سر لے کر امی اور ان کے بہن بھائیوں کو اپنے پاس رکھ لیا اور اچھی طرح دیکھ بھال کرتے رہے، پھر خالہ جان کی شادی نصیر الدین سے کر دی۔ نصیر کی یہ دوسری شادی تھی۔ پہلی بیوی سے دو بچے بھی تھے، لیکن بقول اس کے ، پہلی بیگم کا کردار ٹھیک نہ تھا، تبھی اس کو طلاق دی تھی۔ اس طلاق کو بھی پچیس سال گزر چکے تھے۔ بچے بھی نصیر الدین نے اپنے پاس نہ رکھے ، وہ ننھیال میں تھے ۔ ہمارا یہ خالو ساٹھ برس کا، مگر خوبرو شخص تھا۔ صحت قابل رشک تھی اور نوجوانوں سے بہتر تھا۔ شروع دنوں میں خالو نے ہماری خالہ کا بہت خیال رکھا۔ نندوں کا رویہ بھی محبت بھرا تھا، مگر یہ صورت حال سال بھر رہی۔ اس مختصر عرصے میں ہماری خالہ بہت خوش رہیں۔ وہ جب آتیں، ساس اور نندوں کی اچھائی بتاتیں اور سسرال کی تعریفوں کے پل باندھتیں، لیکن یہ پل پل بھر میں ٹوٹ گیا۔ نصیر الدین عرصہ دراز تک مسقط میں ملازمت کرتے رہے تھے۔ شادی کے بعد سال بھر خالہ کے ساتھ رہے، پھر مسقط چلے گئے۔ ان کے جاتے ہی خالہ کی خوشیاں غم میں بدل گئیں۔ خالو کی چھوٹی بہن ذکیہ، خالہ کے تایا زاد کی بیوی تھی۔ وہ بے اولاد تھی اور اس کا شوہر شوکت ذہنی طور پر آپ سیٹ رہا کرتا تھا۔ بعد میں اس کا ذہنی توازن بگڑ گیا اور وہ اکثر گھر سے باہر رہنے لگا، لیکن جب گھر آتا اور اتفاق سے بیوی کو گھر میں نہ پاتا تو خوب مارتا تھا۔ شوہر کی مار کھا کھا کر ذکیہ آپے سے باہر ہو جاتی اور اس کا الزام خالہ کلثوم پر لگاتی کہ یہ میرے شوہر کو سکھاتی ہے، تبھی وہ مارتا ہے۔ خاله بچاری شوکت کو کیا سکھاتی، جب کہ وہ اس باؤلے سے بات بھی نہ کرتی تھی، لیکن یہ شک ذکیہ کے دماغ میں بیٹھ گیا تھا اور شک ایسی بیماری ہے، جس کا کوئی علاج نہیں۔ کچھ عرصہ بعد باؤلا شوکت ایک دن ایسا گیا کہ پھر نہ لوٹا۔ خدا جانے کدھر غائب ہو گیا تھا۔ اس کے غائب ہونے کے بعد ذکیہ اپنے بھائی نصیر الدین کے گھر آ گئی اور اپنی محرومیوں کا انتقام کلثوم سے لینے لگی۔ وہ خود با نمجھ تھی ، پھر بھی خالہ کو بے اولاد ہونے کے طعنے دیتی تھی جبکہ اس کا شوہر زیادہ وقت مسقط میں ہوتا تھا اور دو سال بعد چند روز کے لئے گھر آیا تھا۔خالہ اپنا گھر آباد رکھنا چاہتی تھی۔ وہ اپنی نند کو اجڑی ہوئی دکھی عورت سمجھ کر اس کا ہر طعنہ، ہر بات برداشت کر لیتی تھی۔ یوں بھی وہ انہی کی طرح ماں باپ کی محبت سے محروم لڑکی تھی۔ ذکیہ کی دیکھا دیکھی، اس کی دوسری بہنیں بھی بھابھی سے ویسا ہی سلوک کرنے لگیں اور اپنی بہن کے اجڑنے کا ذمہ دار کلثوم کو ٹھہرانے لگیں۔ خالہ سارا دن گھر کا کام کرتیں۔ جب کھانا پک جاتا تو ذکیہ کھانا تقسیم کرنے بیٹھ جاتی۔ وہ خالہ کو اتنا کم کھانا دیتی کہ اُن کا پیٹ نہ بھرتا۔ آدھی روٹی، کبھی روٹی کے بچے ہوئے چند ٹکڑے دے کر کہتی کہ بس اتنا ہی کھایا کرو، ورنہ موٹی ہو جاؤ گی۔ وہ بیچاری سوکھے ٹکڑے ہی پانی سے نگل لیتیں اور خدا کا شکر بجالا تیں کبھی تو ہماری خالہ کو فاقے بھی کرنے پڑتے تھے ، تب بھی وہ کسی کو کچھ نہیں بتاتی تھیں۔ خدا کا شکر ادا کر کے خاموش ہو رہتی تھیں۔ ان کا میکہ گاؤں سے کچھ دور تھا، جب کہ شوہر مسقط میں تھے۔ کس سے کیا کہتیں ؟ جبکہ نصیر الدین کو بہنیں خط لکھ لکھ کر بیوی کے بارے میں بدظن کرتیں، یہاں تک لکھا کہ تمہاری بیوی کا چال چلن ٹھیک نہیں رہا ہے۔ یہ گھر میں رکھنے کے لائق نہیں ہے، اسے طلاق دے دو۔ پہلے تو خالو ایسی باتوں کا جواب نہ دیتے تھے، پھر ایک روز لکھا کہ جب تک کوئی ثبوت نہ ہو، میں بیوی کو کیسے طلاق دے سکتا ہوں۔ نندوں کی بد سلوکی نے خالہ کو دن بہ دن گھلانا شروع کر دیا۔ ان کو بخار رہنے لگا اور وہ کم خورا کی کے سبب کمزور ہوتی چلی گئیں۔ گھر بھر کی لاڈلی ، ماں باپ کی آنکھوں کا تارا، اب بجھنے کو بھتا۔ میکے والے ان کی یہ حالت دیکھ کر حیران تھے۔ بار بار پوچھتے، مگر اصرار پر بھی یہ اپنا احوال ان پر ظاہر نہ کرتیں کہ بہن بھائی پریشان ہوں گے۔ یوں ان کے صبر نے ان کا خاتمہ ہی کر دیا اور ظالموں کے ہاتھوں ان کا وقت موت کے قریب تر آ گیا۔ پھپھو کے گھر والوں نے فون پر نصیر الدین کے کان بھرے کہ انہوں نے بیوی سے فون پر بات بند کر دی اور منہ لگانا چھوڑ دیا۔ میری ممانی، جن کا گھر وہاں قریب میں تھا، ان کو خالہ کلثوم کے حالات کا کچھ نہ کچھ اندازہ تھا، تاہم جھگڑے کے ڈر سے انہوں نے چپ سادھ رکھی تھی۔ انہوں نے کسی کو کچھ نہ بتایا اور خالہ نے بھی ظلم سہہ کر بھی سسرال والوں کے عیبوں سے پردہ نہ اٹھایا کہ بن ماں باپ کے تھیں۔ ایک روز خالو کے دوست کی بیوی اُن کے گھر حالات معلوم کرنے آئی۔ اس کا شوہر بھی نصیر الدین کے ساتھ مسقط میں کام کرتا تھا۔ اس نے جب خالہ کی ایسی حالت دیکھی شوہر کو لکھ دیا کہ نصیر الدین بھائی کی بیوی کی حالت اچھی نہیں ہے۔ وہ تو بے چاری لاغر اور قریب المرگ لگتی ہے۔ تم اپنے دوست کو کہو پاکستان آکر بیوی کی خیر خبر لے۔ نجانے کیا معاملہ ہے کہ بچاری حیرت و حسرت کی تصویر بن چکی ہے۔ دوست نے خالو کو کہا کہ تم فوراً گھر جاؤ اور جا کر بیوی کے احوال پتا کرو، اس سے پہلے کہ پانی سر سے گزر جائے۔ وہ مسقط سے آگئے مگر گھر والوں نے ایسے ان کو گھیرا کہ وہ ان کی باتوں میں آ گئے اور بیوی کو ہی غلط سمجھا، تاہم انہوں نے بیوی سے کوئی باز پرس کی اور نہ سختی، وہ بغیر ثبوت ان کو سزا نہیں دینا چاہتے تھے۔ نندیں مگر باز نہ آئیں۔ کہتیں، کلثوم تم سبز قدم ہو۔ ایک تو بانجھ ہو اوپر سے شوہر کو برسر روزگار نہیں دیکھ سکیں۔ خدا جانے بھائی نصیر کے دوست کی بیوی کےذریعہ کیا پیغام بھیجا کہ ہمارے بھائی کو تمہاری وجہ سے اچھی بھلی نوکری چھوڑ کر آنا پڑ گیا۔ اب روپیہ نہ ہو گا تو اتنے بڑے کنبہ کا گزارا کیسے ہو گا ؟ اگر تمہارے اعمال اچھے ہوتے ، تو وہ ایسانہ کرتے۔ خالہ کلثوم کے ساس سر نہ تھے ، وہ نندوں میں گھری ہوئی تھیں۔ نصیر الدین پریشان تھے کہ گھر والے اس کی بیوی کو بد چلن لکھتے تھے ، جبکہ یہاں تو ایسی کوئی بات نظر نہ آئی تو سزا کس بات کی دوں ؟ اگر وہ بد چلن ہے، تو آخر کس کے ساتھ ؟ جبکہ وہ تو گھر سے قدم نہ نہیں نکالتی ہے۔ اس کی گواہی سارے محلے والے دیتے تھے کہ تمہاری بیوی جیسی نیک چلن، فرشتہ صفت کوئی اور عورت مشکل سے ہی ہم نے دیکھی ہے۔ یہ تو کبھی میکے بھی نہیں جاتی ہے۔ جب یہ وار نا کام ہوا تو نندوں نے ایک اور ترکیب سوچی۔ کسی طرح خالو کی الماری چابیاں چرا کر اور بنوا لیں۔ ذکیہ نے یہ کام اپنے بڑے بھائی کے بیٹے منور سے کروایا اور جب ایک رات کو سب سور ہے تھے تو انہوں نے الماری کی تجوری کھول کر تمام روپیہ اور سونا نکال لیا کر چابیاں کنویں میں پھینک دی۔ صبح جب وہ بیدار ہوئے اور اپنے سرہانے سے چابیوں کا کچھ نکالا اور تجوری کھولی، کیونکہ کاروبار کے لئے رقم دینی تھی، مگر رقم وہاں موجود نہیں تھی اور سونے کے بسکٹ بھی غائب تھے ، جو وہ مسقط سے لایا کرتےتھے۔ اُن کا دماغ چکرا گیا۔ سب سے پہلے بیوی سے پوچھا کیونکہ چابیوں کا ان کو معلوم تھا، کہاں رکھتے تھے۔ اُدھر نندوں نے مشہور کر دیا کہ کل شام بھابھی کے بھائی آئے تھے ۔ اتفاق سے ہم نے دیکھ لیا کہ بھابی اُن کے بریف کیس میں رقم رکھ رہی تھیں رقم انہوں نے ہی چرائی ہے۔ اتنے بڑے الزام پر خالہ چپ نہ رہ سکیں اور انہوں نے بالآخر زبان کھولی کہ میرے بھائی کل شام آئے ضرور تھے ، مگر وہ رقم لینے نہیں بلکہ مجھے کچھ رقم دینے آئے تھے تا کہ جب میری نندیں مجھے بھوکا ر کھیں ، تو میں خود کچھ خرید کر کھا سکوں، البتہ تجویری سے انہوں نے منور کے ذریعے رقم پار کی ہے، کیونکہ رات منور بھی یہاں آکر رہا تھا۔ آخر اس کا یہاں رہنے کا کیا مقصد تھا؟ شوہر نے پھر بھی یہی کہا۔ کلثوم دیکھو  رقم واپس کر دو، ورنہ مار کر کنویں میں پھینک دوں گا ۔ صرف تمہیں ہی معلوم ہے کہ میں چابیاں کہاں رکھتا ہوں۔ میری بہنوں کو اس بارے میں پتا نہیں تھا، تو وہ کیسے رقم چرا سکتی ہیں ؟ تب خالہ کے خون نے جوش مارا۔ وہ کہنے لگیں۔ خبر دار ، جواب مجھے کسی نے دھونس دی یا ہاتھ اٹھایا۔ میں بھی سب کو بتا دوں گی کہ مجھ پر کتنا ظلم ہو تا رہا ہے۔ ایک وقت کا کھانا بھی پورا نہیں دیتے تھے ، خود رقم چرا کر مجھ پر الزام لگاتے ہیں۔ میں اتنی بھی لاوارث نہیں ہوں کہ میرے بھائی مجھے دو وقت کا کھانا بھی نہ دے سکیں۔ بس یہی الفاظ ہی ان کی موت کا سبب بنے۔ کلثوم خالہ کی زبانی یہ الفاظ سن کر نصیر الدین آپے سے باہر ہو گئے اور بیوی کو بے تحاشہ مارنے لگے کہ ایک تو میری عمر بھر کی کمائی چرا کر بھائی کو دے دی اوپر سے زبان چلاتی ہے۔ بجائے خالہ کلثوم کو چھڑانے کے، خالو کے بھائی اور بھتیجے منور بھی انہیں پیٹنے لگے۔ خدا جانے کس چیز سے مارتے رہے کہ ان کے جگر اور گردے پر شدید چوٹ آ گئی اور وہ اللہ کو پیاری ہو گئیں۔ جب ان کے لاغر بدن سے روح پرواز کر گئی، تو گھر ، تو گھبرائے کہ یہ کیا ہو گیا؟ کچھ سمجھ میں نہ آیا، تو اپنا جرم چھپانے کے لئے ، انہوں نے خالہ کے جسد خاکی کو کنویں میں پھینک دیا۔ وہ سمجھ رہے تھے کہ کسی نے ان کو یہ کام کرتے نہیں دیکھا، لیکن خدا کی کرنی کہ لاش لے جاتے اور کنویں میں پھینکتے ہماری ممانی نے دیکھ لیا۔ نصیر الدین خالو کے بھائی نے مسجد میں یہ اعلان کروا دیا کہ کلثوم نے خود کشی کر لی ہے، لیکن پوسٹ مارٹم رپورٹ سے ثابت ہو گیا کہ ان کی موت کنویں میں ڈوبنے کی وجہ سے نہیں بلکہ شدید تشدد کی وجہ سے ہوئی ہے۔ اب تو نصیر الدین اور ان کے بہن بھائیوں کے ہوش اڑ گئے۔ ہم سب دعا کر رہے تھے کہ خدا کرے، یہ سب اپنے کئے کی سزا بھگتیں اور اسی طرح ظلم کا مزہ چکھیں جیسے انہوں نے ہماری خالہ پر کیا تھا۔ آخر کار پولیس نے ان سب کو گرفتار کر لیا اور رقم و سونا بھی ان سے برآمد ہو گیا، جس کی وجہ سے خالہ کا قتل ہوا تھا۔ میں تو یہی کہوں گی کہ سسرال میں اگر لڑکیوں پر ظلم ہو تو وہ ہر گز اپنے والدین یا بہن بھائیوں سے نہ چھپائیں۔ ان کو بتا ئیں بلکہ عدالت کا دروازہ کھٹکھٹائیں، ورنہ یہ نہ ہو کہ ظالم کا ظلم موت کی حد تک بڑھ جائے۔
Dil Ki Haqiqat,امیر گھرانے تو بہت سے ہوتے ہیں لیکن کچھ مشرقی قدروں کو عزیز رکھتے ہیں اور کچھ ایسی سوسائٹی میں ضم ہو جاتے ہیں، جہاں لڑکیوں کو بے لگام آزادی ہوتی ہے اور بوائے فرینڈز رکھنے اور گھر پر مدعو کرنے کی بھی اجازت ہوتی ہے۔ میں اسی اعلیٰ سوسائٹی کا حصہ تھی۔ میری فطرت بھی ایسی تھی کہ اپنی ذات میں گم رہتی تھی۔ میں خوب حسین تھی، شاید اسی لئے حسن پرست تھی۔ کسی کو خاطر میں نہیں لاتی تھی، بس تخیل کی دنیا میں گم اور حقیقت سے دور بھاگتی تھی۔ مجھے بدصورتی اور بدصورت لوگوں سے نفرت تھی، پھر یہ نفرت ایک نفسیاتی بیماری کی شکل اختیار کر گئی۔ میری خواہش ہوتی کہ کوئی بد نما شکل یا بری ہیئت کی شے نظر نہ آئے، جس سے میری آنکھوں اور دماغ پر بوجھ پڑے۔ کوئی کم مشکل انسان دیکھ لیتی تو منہ پھیر لیتی۔ مجھے اپنے سراپا پر بھی ناز تھا۔ آئین دیکھتی، تو سوچتی کہ شکر ہے، خدا نے مجھے اتنا حسین بنایا ہے ، ورنہ میں اپنا چہرہ کیسے برداشت کرتی۔ خاندان بھر میں میری خوبصورتی کے چرچے تھے۔ ہر کوئی کہتا، حسن ہو تو روپا جیسا۔ نام تو میرا یاسمین تھا، مگر ممی پیارے روپا کہتی تھیں۔ ان کی تعریفوں نے مجھے مغرور بنا دیا تھا۔ کوئی میری نگاہوں میں جچتا ہی نہ تھا۔ کالج میں دوستوں کے ہمراہ لڑکوں پر فقرے کسنا، ان کا مذاق اڑانا میرا محبوب مشغلہ تھا۔ کم شکل لڑکیوں کی کمزوری کو اشاروں کنایوں میں بیان کرنا اور اونچے اونچے قہقہے لگانا، یہی سب کچھ تو کالج میں مزہ دیتا تھا۔ آتے جاتے ہر صورت کو بغور دیکھنا میری عادت تھی۔ جس میں ذرا بھی نقص نظر آتا، فورا نگاہیں پھیر لیتی۔ جیون ساتھی کے انتخاب کا مرحلہ آیا تو ممی ڈیڈی نے میری مرضی کو اہمیت دی۔ جب کوئی رشتہ آتا، تو وہ میری مرضی پوچھتے۔ بڑے بڑے امیر گھرانوں سے رشتے آئے، مگر میں ہر رشتہ ٹھکرانے لگی۔ کوئی لڑکا موٹا ہوتا تو کوئی سانولا، کسی کی ناک نقش نہ بھاتا تو کسی کا ہیئر اسٹائل پسند نہ آتا۔ کسی کی ناک چپٹی تو کسی کی آنکھیں چھوٹی، عرض ہر رشتے میں عیب تلاش کر لیتی۔ میں نے اس سلسلے میں گھر والوں کو بہت پریشان رکھا۔ آخر کار سب اکتا گئے ۔ ممی ڈیڈی نے کہہ دیا کہ اگر تم کو کوئی لڑکا پسند ہے ، تو بتاؤ تا کہ ہم اس کے بارے میں معلومات کریں۔ ممی سمجھاتی بھی تھیں کہ روپا تم خوبصورتی اور بدصورتی کے چکر میں نےنہ پڑو۔ درمیانی صورت کے لوگ خوش شکلوں سے بہتر ہوتے ہیں۔ وہ نہ مغرور ہوتے ہیں اور نہ احساس کمتری کا شکار ، ان کے ساتھ زندگی اچھی گزرتی ہے۔ میں یہ تو آپ کے خیالات ہیں، مگر میری جمالیاتی حس صرف روپا کی خوبصورتی کو قبول کرتی ہے۔ ماں ، میری باتوں کو سن کر کہتیں۔ روپا مجھے خوف آتا ہے تیرے خیالات سے۔ اب تک جتنے رشتے آئے تھے ، وہ دولت مند گھرانوں کے سپوت تھے، مگر ایسی غیر معمولی تب و تاب مجھے نہ ملی، جس سے میرے تخیل کے جھرو کے جگمگاتے۔ انہی دنوں میرے ماموں زاد احسن ڈاکٹریٹ کی ڈگری لے کر جرمنی سے آئے، تو ان کو دیکھ کر میں دنگ رہ گئی۔ لگا کہ یہی شخص میرے خوابوں میں بستا ہے، اس کی مجھے تلاش تھی۔ نہایت وجیہہ، اسمارٹ ، خوش پوش، خوش لباس، دراز قد فر فر انگریزی بولتے تھے۔ زندگی میں پہلی بار میں کسی سے متاثر ہوئی تھی۔ احسن کو آئے ہفتہ ہو چکا تھا ۔ اُن کے اعزاز میں ہمارے گھر میں ڈنر کا اہتمام کیا گیا۔ خاندان کے بھی افراد مدعو تھے۔ اس دوران میں نے محسوس کیا کہ وہ بھی مجھ میں دلچسپی لے رہے ہیں۔ پارٹی کے دوران احسن کی امی آنٹی سدرہ ہر لڑکی کا بغور جائزہ لے رہی تھیں، تبھی میں نے ان کو کہتے سنا۔ احسن  کیا تمہیں کوئی لڑکی پسند آئی ؟ ایسی بھی کیا جلدی ہے ممی  کر لیں گے پسند۔ احسن نے مسکرا کر کہا تھا۔ بیٹے خاندان میں کئی لڑکیاں ہیں۔ تم جس کو پسند کرو گے، میں رشتہ مانگ لوں گی۔ ہمیں بھلا کون انکار کرے گا۔ روپا کو دیکھو، یہ بھی خوبصورت ہے۔ انہوں نے بیٹے کی توجہ میری جانب دلائی۔ احسن کے لبوں پر ایک معنی خیز مسکراہٹ تھی اور میرا دل دھک دھک کر رہا تھا۔ خوشی کے مارے میرے وجود میں کپکی دوڑ گئی، جیسے میرے نام کوئی بڑی لاٹری نکلنے والی ہو۔ ذرا توقف کے بعد اُس نے کہا کہ ممی خوبصورت تو ہے، مگر خوبصورتی سب کچھ نہیں ہوتی۔ اس لڑکی میں وہ بات نہیں، جو میرے دل کو بھائے۔ ایسی کیا کمی ہے اس میں ؟ چہرے کے ساتھ دل بھی خوبصورت ہونا چاہئے ، اس کا دل خوبصورت نہیں۔ اتنی نخوت بھری ہے اس میں کہ انسان کو انسان نہیں سمجھتی بہت مغرور ہے یہ لڑکی اور میں ایسی لڑکی سے شادی نہیں کر سکتا۔ پھر کس سے کرو گے؟ ماں نے سوال کیا۔ بے شک معمولی شکل و صورت کی ہو، لیکن گریس فل ہو۔ معمولی لوگوں سے بھی گھل مل جائے ، انسان کا احترام کرنا جانتی ہو۔ روپا مجھے ایسی نہیں لگتی۔ احسن کو خبر نہ تھی کہ میں اس کے دائیں جانب کھڑی اس کی باتیں سن رہی ہوں۔ جب اس نے مڑ کر دیکھا، تو خاموش ہو گیا، تاہم اس کے الفاظ ایٹم بم کی طرح مجھے لگے۔ مجھے لگا جیسے بہت بلندیوں سے میں نیچے کسی گہری کھائی میں گرتی جارہی ہوں۔ شعور میں ایک فقرہ گونجتا سنائی دے رہا تھا۔ غرور کا سر نیچا۔ میں نے دونوں ہاتھوں سے چہرہ ڈھانپ لیا اور دوڑتی ہوئی اپنے کمرے میں چلی گئی۔ آنکھوں سے آنسو بہہ نکلے۔ سوچ رہی تھی میں نے کتنوں کا مذاق اڑایا، کتنوں کو ٹھکرایا اور آج مجھے بھی کسی نے ٹھکرا دیا۔ اب پتا چلا کہ ٹھکرائے جانے کا درد کیا ہوتا ہے۔ شاید اپنے پیار کرنے والے والدین کو ستانے کی سزا ملی تھی۔ تہیہ کر لیا کہ اب جو ماں باپ کہیں گے مان لوں گی۔ اس روز کے بعد چپ چپ سی رہنے لگی۔ ہنہنا مسکرانا بھول گئی۔ گریجویشن مکمل کر چکی تھی ، بور ہوتی تو گاڑی لے کر اکیلی لانگ ڈرائیو پر نکل جاتی۔ انہی دنوں جمشید کارشتہ آیا۔ مناسب شکل و صورت مگر گریس فل، کھاتے پیتے گھرانے سے تھا۔ یہ لوگ مشرقی طرز زندگی رکھتے تھے۔ میرے والدین کو جمشید پسند آیا، انہوں نے کہا۔ روپا اب ہماری بات مان لو۔ اس رشتے کو ٹھکرانا نہیں۔ یہ اچھا لڑکا ہے، تمہیں بہت خوش اور سکھی رکھے گا۔ سب سے بڑھ کر اس کے والدین سلجھے ہوئے ہیں۔ اس گھر میں تم کو عزت ملے گی۔ مزید مزاحمت کی ہمت نہ رہی تھی، میرا دل ٹوٹ چکا تھا، لہذا اپنی زندگی کے فیصلے کا حق والدین کو دے دیا۔ یوں میری شادی والدین کی مرضی سے جمشید کے ساتھ ہو گئی اور میں تخیل کی دنیا سے نکل کر حقیقت کی دنیا میں آئی۔ شروع میں میرے ذہن نے جمشید اور اس کے گھر والوں کو قبول نہ کیا، پھر رفته رفته ان سب کے پیار اور اچھی عادت نے میرے دل میں گھر کرنا شروع کر دیا۔ اب پتا چلا کہ اچھی سیرت کیا شے ہوتی ہے۔ اپنے حسن سلوک سے جمشید نے میرا دل جیت لیا تھا۔ میں اس کے دل پر ہی نہیں، گھر پر بھی کوئی ایک ملکہ بن کر راج کرنے لگی۔ ایک بات اور عجیب تھی۔ میں شروع سے ہی بچوں سے دور دور رہتی تھی۔ شادی کے بعد بھی میں جیٹھ اور نند وغیرہ کے بچوں سے الجھن محسوس کرتی۔ بچے آجاتے، ادھر اُدھر بھاگتے ، شور مچاتے تو مجھے برا لگتا۔ جب تک وہ چلے نہ جاتے، میں سخت مضطرب رہتی۔ خدا جانے کیوں یہ نو نہال مجھے اتنا ڈسٹرب کر دیتے کہ ٹینشن ہو جاتی تھی۔ شادی کے دو سال تک ماں بننا نصیب نہ ہوا، مگر میں خوش تھی۔ مجھے کوئی فکر نہ تھی، لیکن جمشید اور ان کی والدہ کو اب بچے کی شدید آرزو رہنے لگی تھی۔ ساس کہتیں۔ بیٹی کسی لیڈی ڈاکٹر سے مشورہ کرو۔ کوئی مسئلہ معلوم ہو تو علاج کروانا چاہئے۔ مجھے یہ بات بہت ناگوار گزرتی۔ میکے میں اپنی مرضی سے آزادانہ زندگی گزار رہی تھی۔ والدین کی طرف سے کوئی روک ٹوک نہ تھی۔ میرے والدین روک ٹوک کو بچوں کی ذہنی ترقی اور خوشی میں رکاوٹ خیال کرتے تھے۔ مجھے جمشید سے کوئی شکایت نہ تھی وہ بھی مجھ پر کوئی روک ٹوک نہ رکھتے تھے ، مگر میں خود ہی زیادہ تر گھر میں رہنا پسند کرتی تھی کہ اس گھر میں اللہ نے سکون کو رحمت بنا کر برسا رکھا تھا، تاہم مجھے جمشید سے اُس وقت الجھن ہوتی ، جب وہ کہتے کہ ہمارا پیارا سابچہ ہونا چاہئے، کہ ان کی والدہ کی چاہ تھی۔ جب وہ کہتے ، گڈا گڑیا کب لارہی ہو ؟ تو میں تنک کر جواب دیتی کہ مجھے یہ تمہاری دقیانوسی باتیں سخت ناپسند ہیں۔ یہ چھوٹے چھوٹے بچے گندگی کرتے ہوئے، مجھے ذرا پسند نہیں ہیں۔ رال ٹپکاتے، شور مچاتے ، جینا حرام کر دیتے ہیں۔ دیکھتے نہیں اپنی بہنوں کو ، بچوں کو سنبھالتے سنبھالتے کتنی ہلکان ہوئی پڑی ہیں ؟ وہ کہتے۔ بچے تو خدا کی رحمت ہوتے ہیں۔ سب ہی عورتوں کو اپنے بچے سنبھالنے پڑتے ہیں۔ مگر مجھے نہیں چاہت ابھی سے، کم زکم پانچ چھ سال میں یونہی آرام و سکون کی زندگی جینا چاہتی ہوں۔ جمشید میری باتیں سن کر بجھ جاتے ۔ کبھی کہتے۔ توبہ کرو، تم کیسی باتیں کرتی ہو۔ اولاد خدا کی نعمت ہوتی ہے ، لیکن میں تو اکلوتی تھی۔ چھوٹے بہن بھائی تھے نہیں اور نہ کبھی ننھے بچے کو گود میں اٹھایا تھا، مگر شادی کے تیسرے سال میں اس جھنجھٹ میں گرفتار ہو گئی۔ ایک دن چکر آیا، طبیعت خراب ہو گئی۔ جمشید مجھے ڈاکٹر کے پاس لے گئے ۔ ڈاکٹر نے خوش خبری سنادی کہ تمہاری بیگم ماں بننے والی ہے۔ یہ سن کر میں تو خوف زدہ ہو گئی، جب کہ جمشید اس خوش خبری پر خوشی سے جھوم اٹھے۔ انہوں نے سمجھایا کہ پہلے پہل ایسا ہوتا ہے، خوفزدہ عورت ہو جاتی ہے ، لیکن وہ اپنے بچے کی اپنے کی صورت دیکھتی ہے تو ممتا کا پیار اس کے وجود میں خود بخود بھر جاتا ہے۔ تم فکر نہ کرو، جب بچہ ہو گا تو تم اس کو نہیں پالنا۔ میری ماں اس کو سنبھال لیں گی۔ تم اسی طرح اپنی مرضی سے سونا اور جاگنا۔ پھر وہ دن بھی آ گیا، جب میں نے ایک ننھی منی بچی کو جنم دیا۔ نرس نے مجھے دکھایا، مجھ کو بچی خوبصورت نہ لگی، جیسے اپنی پھوپھی کی صورت ہو۔ نرس نے اسے میرے پہلو میں لٹانا چاہا تو میرے تاثرات دیکھ کر ساس بولیں۔ ابھی روپا کو آرام کرنے دو اور بچی کو مجھے دے دو۔ جس طرح انہوں نے پوتی کو بازوؤں میں بھرا، اس سے ان کی خوشی کا اندازہ کیا جا سکتا ہے۔ جمشید کی بہنیں تو اتنی خوش تھیں جیسے ان کو کوئی خوبصورت کھلونا مل گیا ہو۔ وہ ہر وقت انہی کے پاس رہتی۔ میں پہلے کی طرح آزاد تھی۔ اپنی مرضی سے ہوتی اور جاگتی۔ ساس بس اس وقت بچی کو میرے پاس لاتیں ، جب وہ بھوک سے روتی ، مگر میں نے ساس ے کہہ دیا کہ اس کو فیڈر لگا دیں۔ ستارہ اب تمام وقت اپنی دادی کے پاس رہتی میں کبھی کبھی اسے دیکھ لیتی۔ اس کی پوری ذمہ داری، مکمل طور پر انہوں نے اٹھا لی اور میرے روز و شب پر کوئی فرق نہ پڑا۔ ایک دن انہوں نے کہا۔ بیٹی  بچی کو بخار ہے۔ تم اسے ڈاکٹر کے پاس لے جاؤ۔ آپ اور جمشید لے جائیں۔ میں نے جواب دیا۔ مجھے اپنی ایک دوست کی سالگرہ میں جانا ہے۔ میں بچی کو دیکھنے ساس کے کمرے میں گئی بھی نہیں۔ شام ہو رہی تھی۔ تیار ہو کر گاڑی نکالی اور اپنی سہیلی کی سالگرہ میں چلی گئی۔ انجوائے کرنے کے بعد جب واپس آئی تو پہلی بار جمشید میرے ساتھ ترشی سے پیش آئے۔ بولے۔ تم کیسی ماں ہو ؟ تمہیں اپنی بچی کا ذرا بھی خیال نہیں۔ مجھ کو جھٹکا لگا کہ کیا یہ وہی جمشید ہے، جس نے ہمیشہ مجھ سے پیار اور نرمی سے بات کی تھی۔ آج ایسا کیا ہو گیا ہے ؟ بخار ہی تو ہوا ہے بچوں کو بخار تو ہو جاتا ہے ، پھر وہ ٹھیک ہو جاتے ہیں۔ میں نے یہ کہہ کر دروازہ بند کر لیا۔ طبیعت اتنی مکدر ہو گئی کہ نیند کی گولیاں کھانی پڑیں۔ گولی کھا کر میں سو گئی۔ جمشید نے بات ہی مجھ سے اس بری طرح کی تھی۔ خدا جانے وہ رات جمشید اور میری ساس نے کیسے گزاری۔ صبح جب دس بجے سو کر اٹھی تو جاگنے کی وجہ سے جمشید کی بری حالت تھی۔ مجھ سے درشت لہجے میں کہا۔ اگر نیند پوری کر لی ہے ، تو آکر بچی کو دیکھ لو۔ مجھے تو ان کے سخت لہجے کا غصہ تھا پھر بھی نہ سمجھی کہ بچی کی حالت زیادہ خراب ہے۔ میں تو اپنی جگہ اکڑی ہوئی تھی کہ میرے شوہر نے مجھے اس طرح کیوں کہا ہے ۔ ابھی میں منہ پھلائے کھڑی تھی کہ ساس آ گئیں۔ بولیں۔ روپا تم کتنی بد قسمت ہو۔ تمہاری بچی اپنی ماں کے پیارے محروم ہے۔ اولاد کی چاہ مجھے تو نہ تھی۔ آپ کو تھی، تو اب سنبھا لیے۔ مجھ سے کیا گلہ کرنے آئی ہیں۔ اس پر جمشید بولے۔ ستارہ تمہاری زندگی میں کانٹا ہے تو آؤ، اپنے ہاتھوں سے اس کا گلا گھونٹ دو تا کہ یہ کانٹا نکل جائے، تمہاری آرام دہ زندگی ہے۔ اتنے سخت الفاظ سننے کی تاب کہاں تھی مجھ میں، پھر بھی نہ سمجھی کہ میری بچی جان کنی کے عالم میں ہے۔ نجانے کس بات کا غرور تھا، جس نے مجھے اتنا سفاک بنا دیا تھا۔ مجھ کو ستارہ سے یوں بھی چڑ ہو گئی تھی کہ اس نے میرے اور جمشید کے بیچ بے زاری کی دیوار کھڑی کر دی تھی۔ میں رات کو پھر نیند کی گولی کھا کر سو گئی۔ آدھی رات کو مجھے جمشید نے جگایا۔ اٹھو  دیکھو ، ستارہ کو کیا ہو گیا ہے ؟ میں آدھی گہری نیند سے جھنجھلا کر اٹھ بیٹھی۔ وہ آخری ہچکیاں لے رہی ہے ، تم ماں ہو یا پتھر ؟ وہ تمہیں آخری بار بلا رہی ہے، پھر بھی تم کو اس کی آواز سنائی نہیں دیتی ؟ یہ فقرہ سن کر میری نیند کا خمار اٹھ گیا۔ مجھے لگا جیسے کسی نے میر ادل مٹھی میں لے لیا ہو۔ دل نے سرگوشی کی کہ اے سنگدل  ایک بار تو اس معصوم کو گود میں لے لے۔ تبھی ننگے پاؤں ساس کے کمرے کی طرف دوڑی اور ان کی گودے ستارہ کو اٹھا لیا۔ ستارہ، ستارہ  میں نے اُسے پکارا مگر اس نے کوئی جواب نہ دیا کیونکہ وہ تو جارہی تھی۔ اس کا خالق اسے بلارہا تھتا۔ یوں لگا، جیسے اس کلی کو اس آخری کٹھن لمحے میں بس میری آغوش کی ضرورت تھی۔ اسے اور کچھ نہیں چاہئے تھا۔ سب کچھ تو اسے مل گیا تھا، تبھی اس اس نے میری بانہوں میں آخری ہچکی لی اور فضاؤں میں پرواز کر گئی، لیکن میرا سکون اپنے ساتھ لے گئی۔ اس کے بعد میرا دل ہر شے سے احسان رہنے لگا۔ وہ ہر وقت میری نظروں میں سمائی رہتی ہے۔ کبھی میرے کندھوں پر چڑھتی ہے، کبھی دوڑتی ہے اور میں اسے پکڑنے کو بھاگتی ہوں۔ اب وہ دور سے مجھے نظر آتی ہے۔ بانہیں پھیلاتی ہوں، تو غائب ہو جاتی ہے۔ میں کہتی ہوں ، میرے پاس آؤ، مگر وہ نہیں آتی۔ بس دور کھڑی مسکراتی رہتی ہے۔ کافی دن میر ا علاج ہوتا رہا کہ میں اسے بھول جاؤں مگر میں اسے کبھی نہیں بھول سکتی، جس نے مر کر مجھ خود عرض عورت کو ایک ماں کا دل بخش دیا ہے۔
Wafa Ka Imtihan,امی ہمیشہ یہی دعا کیا کرتی تھیں کہ اے میرے رب میری بچیوں کو نیک اطوار اور شریف ، رفیق حیات عطا کرنا۔ میں نے بھی کبھی زیادہ دولت کی خواہش نہیں کی تھی ، البتہ سکون اور صحت کی دعا ضرور مانگتی تھی۔ اللہ تعالی نے دعا قبول کی اور میری شادی ایک پڑھے لکھے ، تعلیم یافتہ شخص سے ہو گئی جو نیک اطوار تھے اور شریف النفس بھی۔ حبیبی زندگی کی میں متمنی تھی، ویسی ہی مجھے مل گئی۔ سکون اور طمانیت بھرے ماحول میں روز و شب گزرنے لگے۔ شوہر کا سچا پیار پا کر جتنا بھی شکر ادا کرتی، کم تھا۔ شادی کے تین سال اس طرح گزرے کہ پتا بھی نہ چلا اور میں دو بچوں کی ماں بن گئی۔ اب اماں کو ماہم کی فکر ہوئی۔ میرے بڑے بھائی بینک میں ملازمت کرتے تھے۔ اسی بینک میں ہمارے ایک دور کے کزن ہمایوں کا تبادلہ ہوا۔ یوں اس سے بھائی کی دوستی ہو گئی۔ انہوں نے ذکر کیا کہ ان کا چھوٹا بھائی ملازمت کی تلاش میں ہے۔ بھائی منیر احمد چونکہ بینک میں اچھے عہدے پر تھے ، انہوں نے ہمایوں کے چھوٹے بھائی منیب کو اسٹور کیپر لگوا دیا کیونکہ اس کی تعلیم واجبی سی تھی۔ ہمایوں نے منیب کے بارے میں بتایا یہ بیمار رہا تھا، اس لئے ایف اے سے آگے نہ پڑھ سکا۔ اب پرائیویٹ گریجویشن کرلے گا تو اچھی نوکری پر لگ جائے گا۔ ایک دن ان کی والدہ نے منیب کے لئے ماہم کارشتہ مانگ لیا۔ ہمارے والد حیات نہ تھے، گھر کے سربراہ بڑے بھائی تھے ، لہذا انہوں نے بہن بھائیوں سے مشورہ کیا، پھر ماہم سے بھی پوچھا۔ اس نے رشتے پر رضامندی ظاہر کر دی کیونکہ منیب ایک خوبصورت نوجوان تھا اور قد کاٹھ بھی کھلاڑیوں جیسا تھا۔ وہ ایک متاثر کرنے والی شخصیت کا مالک تھا۔ اس میں کوئی خرابی نظر نہیں آرہی تھی ، سوائے اس کے کہ کم تعلیم یافتہ تھا۔ سوچا کہ جب گریجویشن کر لے گا تو بھائی اسے بینک میں اچھی پوسٹ پر لگوا دیں گے۔ جب میں نے اپنے شوہر کو اس معاملے سے آگاہ کیا، تو انہوں نے بر ملا ناراضی کا اظہار کیا اور بولے۔ مناہل  یہ کیا پاگل پن ہے ؟ کہاں ماہم کہاں منیب ؟ ایک تو لڑکے کی تعلیم کم، پھر وہ لڑکی سے بارہ برس بڑے ہیں۔ دلی طور پر میں ان کی بات سے متفق تھی مگر بنی بنائی بات بگاڑنا بھی میرے بس کی بات نہیں تھی۔ شوہر کی بات یہ کہہ کر ٹال دی کہ منیب اچھی صحت کا مالک ہے، تبھی زیادہ عمر کا لگتا ہے اتنی عمر نہیں ہے اور اپنی خوبصورتی کی وجہ سے ماہم کو بھی پسند ہے۔ ابا کا سایہ سر پر ہے نہیں، امی نے بات پکی کر دی ہے۔ مٹھائی بھی بانٹی جا چکی ہے اب میں اور آپ نہ بولیں گے۔ میری بات پر میرے سمجھ دار شوہر نے چپ سادھ لی، یوں ماہم کی شادی، منیب سے ہو گئی۔ ماہم بھی میری طرح صابر اور خدمت گزار لڑکی تھی۔ والدہ نے ہمیں یہی تربیت دی تھی کہ سسرال میں صبر و اخلاق سے گھل مل کر رہنا اور شوہر کی عزت کرنا، اپنے رفیق حیات کا ہر طرح سے خیال رکھنا، کیونکہ گھر بنائے رکھنے کے لئے کچھ نہ کچھ قربانی دینی پڑتی ہے۔ ان نصیحتوں کو گرہ میں باندھ کر ماہم سسرال گئی اور وہاں رچ بس گئی۔ منیب نے شادی کے لئے چند دن کی چھٹیاں لی تھیں ۔ دلہن کو گھمایا پھرایا۔ چونکہ شادی کے اخراجات کے لئے کچھ رقم ادھار لی تھی، لہذا جلد ہی دوبارہ ڈیوٹی جوائن کر لی اور ماہم گھر داری میں لگ گئی۔ کبھی کبھی شام کو وہ دونوں ہمارے ے گھر بھی آجاتے تبھی میں محسوس کرتی کہ میرے میاں کا رویہ ہم زلف کے ساتھ سرد مہری کا ہے مگر خاموش رہتی۔ دیکھ رہی تھی کہ میری بہن خوش و خرم ہے ، جب ملنے آتی ہے، تو ایک نئی گاڑی میں آتی ہے۔ میں نے کئی بار پوچھا بھی کہ تم واقعی خوش اور مطمئن ہو؟ اللہ کا بڑا کرم ہے آیا  میں بہت خوش ہوں۔ وہ جواب دیتی۔ رفتہ رفتہ ماہم نے میرے گھر آنا کم کر دیا۔ ظاہر ہے میرا شوہر اور بچوں کا ساتھ تھا۔ یوں کافی عرصہ تک اس سے ملاقات نہ ہو سکی۔ایک دن میں جب میکے پہنچی، تو پتا چلا کہ منیب نے بینک کی نوکری چھوڑ دی ہے۔ اب وہ کسی دوست کے ساتھ کا کاروبار کر رہے ہیں۔ ماہم سے فون پر بات ہوئی تو کی تو اس نے بھی تصدیق کر دی۔ کچھ ہی دنوں بعد یہ منحوس خبر ملی کہ ماہم کے گھر ڈاکہ پڑ گیا ہے۔ میں نے یہ بری خبر اپنے میاں کو سنائی تو وہ فوراً اس کے گھر چلنے کو تیار ہو گئے ، تا کہ حقیقت کا پتا لگائیں۔ معلوم ہوا، دس بجے منیب گھر سے شوروم گئے۔ ان کے بڑے بھائی ، ہمایوں پہلے ہی بینک جا چکے تھے۔ منیب کے جانے کے آدھ گھنٹے بعد بیل بجی تو ان کی والدہ نے دروازہ کھولا۔ تبھی چار افراد نقاب چڑھائے اندر گھسے اور ہتھیار نکال کر خواتین کو واش روم میں دھکیل کر باہر سے کنڈی لگا دی اور دهمکی دی کہ اگر چلائیں تو شوٹ کر دیں گے۔ لٹیروں نے گھر کا تمام قیمتی سامان، زیورات ، نقدی، حتی که صوفہ سیٹ تک اٹھا لیا اور سب کچھ لوٹ لر لے گئے ۔ کافی دیر بعد محلے والوں نے دیکھا کہ گیٹ پورا کھلا ہوا ہے اور کوئی نظر نہیں آرہا، تو چند لوگ اندر آ گئے اور واش روم سے آوازیں سن کر گھر کی خواتین کو آزاد کیا۔ بقول محلے والوں کے ، وہ یہ سمجھے تھے کہ شاید گھر تبدیل کیا جا رہا ہے، اسی لئے ٹرک میں سامان لادا جا رہا ہے ، بہر حال جو ہونا تھا وہ ہو گیا۔ واردات کے تھوڑی دیر بعد منیب آ پہنچے۔ اُدھر ان کے بڑے بھائی کو اطلاع مل چکی تھی۔ وہ بھی آ گئے۔ بہت واویلا مچا، مگر منیب نے پولیس میں رپورٹ نہیں کروائی کہ کون پولیس کے چکروں میں پڑ کر خوار ہو ، لہذا انہوں نے بات ہائے افسوس پر ختم کر دی حالانکہ ڈاکو اتنا قیمتی سامان لے گئے تھے۔ چند دنوں بعد ہمایوں بھائی اپنے بیوی بچوں اور والدہ کو لے کر الگ گھر میں رہائش پذیر ہو گئے اور منیب نے علیحدہ فلیٹ گھر کرایے پر لے لیا۔ بہت دن گزر گئے، کسی کو کسی کی خبر نہ تھی۔ لے دے کر ایک ٹیلی فون کا سہارا تھا ، جس پر کبھی کبھار گفتگو ہو جاتی تھی۔ ایک دن اطلاع ملی کہ منیب کی پارٹنر شپ ختم ہو گئی ہے اور جو پیسہ ملاء اس سے انہوں نے کراچی سے آگے کسی مقام پر زمین خرید لی ہے اور اب زمینوں کے لین دین کا کاروبار کر رہے ہیں۔ اب ہفتوں گھر سے غائب رہنا وطیرہ بن گیا تھا پھر ہفتے مہینوں میں تبدیل ہونے لگے اور منیب میاں گھر سے غائب رہنے لگے ۔ معصوم بچے باپ کی شکل کو ترس گئے۔ وہ دن مجھے آج تک یاد ہے ، جب میں اپنے شوہر اور بچوں کے ہمراہ ماہم سے ملنے اس کے گھر گئی میں نے منیب کے بارے میں پوچھا تو بولی۔ وہ آٹھ ، دس دن بعد آتے ہیں اور ایک دن رک کر چلے جاتے ہیں، پھر مہینہ بھر کو غائب ہو جاتے ہیں۔ جب آتے ہیں خالی جیب ہوتے ہیں۔ خرچے کو دینے کے لئے ان کے پاس پیسے نہیں ہوتے۔ کل سے میری بچی بھوکی ہے ، دودھ کے پیسے بھی نہیں ہیں۔ وہ افسردگی سے بولی۔ تم ان سے کہتی نہیں ہو کہ کچھ تو بچوں کا خیال کریں؟ کہتی ہوں، مگر جواب میں بس تسلیاں دیتے ہیں کہ گھبراؤ نہیں ، بہت جلد پیسے ملنے والے ہیں۔ بس چند دن اور صبر کر لو ، وقت بدلنے والا ہے۔ مگر صبرسے بچوں کا پیٹ تو نہیں بھر تا  میں کہتی ہوں۔ آپ تو گھر سے غائب رہتے ہیں میں اکیلی عورت ذات کیا کروں۔ یہ سب میں تمہارے اور بچوں ہی کے لئے تو کر رہا ہوں۔ بہن کو روتے دیکھ مجھے بہت دکھ ہوا۔ فوراً بچی کے لئے دودھ منگوایا اور میرے شوہر نے کچھ رقم دی کہ بہن کو دے دو، چند دن تو خرچ کر لے گی، باقی بعد میں دیکھیں گے۔ خرچے کی رقم دے کر میں وہاں سے دکھ کا ایک طوفان لے کر واپس چلی آئی۔ چند دنوں بعد کسی نہ کسی طرح یہ بات میرے بھائیوں کو بھی پتا چل گئی کہ ہماری بہن فاقے جھیل رہی ہے۔ وہ بیچارے خود بیوی بچوں والے تھے ، مگر بہن کا معاملہ تھا، لہذا کبھی چوری چھپے اور کبھی کھلم کھلا امداد کرتے رہتے جب کہ منیب کو غائب ہوئے چار ماہ ہو چکے تھے۔ مالک مکان بھی کب تک چپ رہتا۔ اس نے کرایہ مانگنا شروع کر دیا۔ اسی دوران ڈھونڈتے ڈھانڈ تے دو افراد فلیٹ پر آ دھمکے اور منیب احمد کے بارے میں پوچھا۔ مالک مکان سے کہا کہ اس نے ہمارے پانچ لاکھ اور اس پر سود بھی ادا کرنا ہے۔ بے چارے مالک مکان نے سمجھا بجھا کر کسی طرح ان کو چلتا کیا کہ منیب گھر میں موجود نہیں۔ اس کے بیوی بچے ہیں۔ تم فون نمبر دے جاؤ، جو نہی وہ آئے گا میں تم کو اطلاع کر دوں گا۔ دو روز گزرے تھے کہ دو پڑھے لکھے شریف آدمی آ گئے۔ کہا کہ منیب نے ہم سے گاڑیوں کا سودا کیا تھتا ، نہ گاڑیاں دیں اور نہ رقم لوٹائی۔ وہ دروازے پر کھڑے احتجاج کر رہے تھے۔ عجب صورت حال تھی۔ ماہم بے چاری نے گھبرا کر بھائیوں کو فون کیا۔ بھائی فوراً ماہم کے گھر روانہ ہو گئے۔ ان کے پہنچتے ہی تین بندے اور آ گئے ، وہ بھی پانچ لاکھ کا تقاضہ کر رہے تھے جو منیب نے ان سے قرض لئے تھے۔ چونکہ مالک مکان نیچے رہتا تھا، لہذا وہ بھی باہر آ گیا۔ اس نے کہا۔ بھائیوں میں اس مکان کا مالک ہوں اور اوپر کا پورشن میں نے منیب کو کرایے پر دیا ہوا ہے۔ اس نے مجھے بھی پانچ ماہ کا کرایہ ابھی تک نہیں دیا ہے جو ایڈوانس دیا تھا، وہ کرایے میں کٹ گیا ہے۔ میں بھی اس کے آنے کا انتظار کر رہا ہوں۔ اس کی بیوی اور چھوٹے بچے گھر میں ہیں ، اُن سے کیسے گھر خالی کرواؤں، جب تک وہ خود نہیں آجاتا۔ اب ہر ایک کے سامنے بھائی پیش ہوئے۔ میرے بھائیوں کی جو بے عزتی اور رسوائی ہوئی ، اس باعث ماہم اور زیادہ پریشان ہو گئی۔ اس کا بس نہیں چلتا تھا کہ خود کشی کرے اور اس ذلت بھری زندگی سے محبات پالے، مگر بچوں کا ساتھ تھا۔ منیب سے شادی اس نے گھر سے بھاگ کر نہ کی تھی، بھائیوں نے خود کروائی تھی، تو اب دکھ سکھ کے بھی وہی ذمہ دار تھے۔ فوری طور پر گھر کا تمام اثاثہ نیلام کر کے، کچھ کو گارنٹی، کچھ کو نقد رقم دے کر بھائیوں نے جان چھڑائی اور ماہم کو بچوں سمیت گھر لے آئے۔ میرے بھائیوں نے اس کے جیٹھ ہمایوں سے رابطہ کیا، اُن کی والدہ سے بھی بات کی۔ ہمایوں بولے ۔ ہمارے لئے تو منیب میاں اسی دن مر گئے تھے ، جس دن وہ بینک کا قرضہ لے کر نوکری سے بھاگے تھے۔ نجانے کس کس طرح سے میں نے وہ قرضہ ادا کر کے اپنی نوکری بچائی ہے۔ پانچ ماہ بعد ، ایک روز اچانک منیب آ وارد ہوئے۔ حلیے سے لگتا تھا، جیسے کوئی قیدی ، رہائی پا کر آیا ہے ، وہ بھی پیدل طویل مسافت طے کر کے۔ بھائی اور بھابھیاں تو بالکل راضی نہ تھیں کہ ان کو گھر کے اندر آنے دیا جائے ، مگر امی آڑے آ گئیں ۔ کہا کہ ابھی آنے دو، بات تو کرنے دو۔ میری بیٹی اور اس کے بچوں کی زندگی بھر کا معاملہ ہے۔ امی کے کہنے سننے پر انہیں اندر لائے، تحمل سے کام لیا عزت سے بٹھایا، کھانا و غیرہ دیا اور مہلت دی کہ ان کے حواس بحال ہوں تو بات کریں۔ رات کو تو وہ سو گئے۔ صبح اٹھتے ہی بیوی سے جھگڑنے لگے کہ تم کو میرے آنے تک گھر نہیں چھوڑنا چاہیے تھا۔ خواہ کچھ بھی ہو جاتا۔ تمہارے بھائیوں نے زیادتی کی ہے۔ میرا وہ تمام ایک پورٹ شدہ سامان تھا، جس کو تمہارے بھائیوں نے اونے پونے بیچ دیا، پھر چند کا غذات نکال کر دکھائے کہ یہ دیکھو  میں نے فیکٹری کے لئے زمین خریدی ہے۔ کاروبار میں منافع بھی ہوتا اور بھی خسارہ بھی۔ ہمت کرنے سے انسان پھر سے گر کر سنبھل جاتا ہے۔ میں نے قرض لیا تھا تو مجھے ہی اتارنا تھا۔ تمہارے بھائیوں نے کیوں ایسی عجلت دکھائی اور تم کو اٹھا کر اپنے گھر لے آئے۔ اسی طرح بغیر ناشتے کے گھر سے چلے گئے۔ ماہم نے بھائیوں کو شوہر کا احوال کہا کہ مجھے اب تک ان کی باتوں کا یقین نہیں آرہا ہے۔ ۔ بھائیوں نے بھی کہا کہ یہ شخص جھوٹا ہے۔ لوگوں کے ساتھ بھی فراڈ کیا ہے اور اب چھپتا پھرتا ہے، اس کا کوئی بھروسہ نہیں۔ تم سوچ لو کہ اس کے ساتھ رہنا ہے یا نہیں ؟ ایک دن رات بارہ بجے منیب میرے گھر آدھمکے۔ میرے شوہر تو پہلے ہی ان کو پسند نہیں کرتے تھے، لیکن چونکہ رشتہ داری کا معاملہ تھا تو بادل نخواستہ گھر میں بٹھایا، آؤ بھگت کی ۔ گفت و شنید ہوئی تو کہنے لگے۔ میں بس دو چار دن میں کرایے کا مکان لے رہا ہوں۔ آپ لوگ ماہم کو سمجھائیے، میں اس کا ہر طرح خیال رکھوں گا۔ وہ میرے ساتھ چلے۔ میں نے فیکٹری کا لائسنس بھی لے لیا ہے، کب تک بھائیوں کے در پر پڑی رہے گی۔ آپ نے اس کا تمام زیور لے لیا تھا، وہ کہاں گیا ؟ میں نے پوچھا۔ بیچ کر کاروبار میں لگا دیا، اس سے جو منافع ہوا تو زمین لے لی۔ اب زمین فصل دے رہی ہے۔ وہاں فیکٹری لگا رہا ہوں۔ بس جلد ہمارے دن پھر جائیں گے۔ تمہارے تین بچے ہیں میرے بھائی  وہ تمہاری شفقت سے محروم ، رات دن تمہاری راہ دیکھتے رہتے ہیں۔ کبھی تم نے ان کی خیر خیریت معلوم نہ کی۔ کہاں سے بیوی خرچے پورا کرتی ہے، بچے ابھی تک اسکول نہیں جا پائے۔ بیوی دال دلیے کے لئے کس کس کا منہ دیکھتی ہے۔ رشتہ داروں کی مرضی دیں نہ دیں۔ جہیز میں بھائیوں نے جائیداد کے حصے میں سے دو دکانیں ماہم کو دیں کہ کرایہ آئے گا، نہیں تو ضرورت کے وقت تم ان پر بیٹھ کر روزی روٹی پوری کر لو گے، کسی کے محتاج نہ رہو گے۔ وہ دکانیں بھی تم نے بالا بالا بیچ دیں، بیوی کا سارازیور بیچ دیا، کارو بار تمہارا پھر بھی نہ چلا۔ میرے میاں نے پوچھا۔ سچ بتاؤ آخر تم ایسا کون سا کاروبار کرتے ہو کہ خسارہ ہی ہوتا ہے ، منافع نہیں آتا اور تم لاکھوں کے مقروض الگ ہو۔ اس طرح تو گھر گھر ہستی نہیں چلتی بھائی۔ بھائی صاحب یہ سب وقتی مشکلات ہیں۔ آگے چل کر سب ٹھیک ہو جائے گا۔ بس اب اچھے دنوں کی شروعات سمجھیں۔ مجھ پر ایک مہربانی کریں ، اس کی والدہ اور بھائیوں کو سمجھائیں کہ وہ میری بیوی بچوں کو میرے ساتھ بھیج دیں۔ تم بچوں کو کہاں لے جاؤ گے ؟ میں نے پوچھا۔ اپنے ساتھ گھر لے جاؤں گا، جہاں میری فیکٹری ہے ، وہاں گھر بنا لیا ہے۔ فی الحال چھوٹا سا دو کمروں کا ٹھکانہ ہے۔ منیب ا تم اتنے برس بیوی بچوں کو زلاتے رہے۔ یہاں نہیں سنبھال سکے تو وہاں ویرانے میں اکیلی اپنوں سے دور کیسے رہے گی وہ ؟ بچوں کی تعلیم کا کیا ہوگا؟ یہاں اپنے تو ہیں کہ برے وقت میں دیکھ بھال کر لیتے ہیں، وہاں کی خبر کون لائے گا؟ یہاں شہر میں ہی کوئی گھر سیٹ کر لو۔ ہم خود ماہم اور بچوں کو تمہارے گھر لے آئیں گے۔ وہ کہنے لگے۔ ٹھیک ہے ، میں گھر لے لیتا ہوں ۔ ہفتہ بھر لگے گا اسے سیٹ کرنے میں، تبھی آکر لے جاؤں گا، لیکن آپ اپنے وعدے پر قائم رہے گا۔ باتوں باتوں میں رات کے دو بج گئے تو میرے میاں نے کہا کہ ان کو گیسٹ روم میں سلا دو، اب اتنی رات گئے کدھر جائیں گے۔ صبح میں نے ناشتہ دیا اور وہ جاتے جاتے یقین دہانی کرا گئے کہ بس تین چار روز میں ہی آرہا ہوں بیوی بچوں کو لینے ، مگر افسوس صد افسوس وہ جھوٹا شخص پھر نہیں پلٹا۔ دن پر دن گزرتے گئے ، میری بہن کی آنکھیں دھندلا گئیں۔ اس کی اتری ہوئی صورت اور بچوں کی بھوک پیاس کا درد محسوس کرتے ہوئے ہم نے اندرون سندھ اور جہاں جہاں ان کا تعلق تھا، ہر جگہ پتا کیا مگر منیب کا کہیں سے سراغ نہ ملا۔ اسی طرح ماہم کو شوہر کا انتظار کرتے بارہ برس بیت گئے۔ بچے سیانے ہو گئے ۔ گاہے بگاہے تینوں اپنے باپ کے بارے ماں خالہ ، ماموؤں ، ممانیوں سے سوال کرتے ، سب دکھی ہو جاتے۔ ماہم تو خون کے آنسو روتی کہ مرنے والے کا صبر آ جاتا ہے، مگر لاپتا کا صبر نہیں آتا۔ وہ اسی آس میں جیتی تھی کہ شاید کبھی اس کے بچوں کا باپ لوٹ کر آجائے۔ وقت اچھا ہو یا برا، گزرتا رہتا ہے۔ ماہم کا خرچ بھائیوں نے اٹھایا۔ بچے بھی جوں توں پل کر جوان ہو گئے۔ بڑا بیٹا جنید ہو نہار نکلا۔ اس نے ٹاپ کیا اور اسکالر شپ پر برطانیہ میں اعلیٰ تعلیم حاصل کرنے چلا گیا۔ میرے بھائی خوشحال تھے، ماہم کا ساتھ دیتے رہے۔ تعلیم مکمل کرنے کے بعد جنید کو برطانیہ میں ہی اچھی جاب مل گئی۔ چھ سال بعد وہ اس قابل ہو گیا کہ اپنی ماں کو وزٹ ویزے پر بلوا سکے۔ اس طرح ماہم بیٹے سے ملنے لندن چلی گئی۔ ایک روز وہ جنید کے ساتھ کسی شاپنگ مال میں گئی اور وہاں منیب کو دیکھ کر حیران رہ گئی۔ وہ اپنے دو بچوں اور انگریز بیوی کے ساتھ شاپنگ کر رہا تھا۔ منیب نے بھی اسے دیکھا اور نظریں چرا لیں۔ میری بہن کی آنکھوں سے آنسو بہنے لگے۔ اس نے بھی شوہر سے منہ پھیر لیا، تبھی جنید کی نظر ماں کی بھیگی پلکوں پر پڑی، پوچھا۔ کیوں رورہی ہیں ؟ تب اس نے کوئی بہانہ بنا دیا۔ گھر آ کر وہ بہت دنوں تک ڈسٹرب رہی، مگر اس نے جنید کو نہیں بتایا کہ تمہارے باپ کو تیس سال بعد دیکھا تو آنکھوں میں آنسو بھر آئے تھے۔ جنید کو باپ سے ملا کر کرتی بھی کیا ؟ وہ پہچاننے سے انکار کر دیتا تو ؟ ایک اور دکھ اس کے دل پر آ گرتا، البتہ یہ اچھا ہوا کہ اُسے دیکھ لیا۔ برسوں کی آس تو ٹوٹی، آس تھی تو سانس لینا محال تھا۔ اب ایک بار ماتم کر کے صبر تو آ گیا۔ بچوں کو نہیں بتایا کہ تمہارا باپ زندہ ہے اور اپنی زندگی جی رہا ہے کیونکہ منیب کی زندگی میں ان بچوں کی جگہ تھی ہی نہیں۔ اس کی بقیہ زندگی بھی گزر ہی گئی۔ بچوں کی شادیاں ہو گئیں تو وہ ان کے بچوں میں کھو گئی ، مگر آج تک یہ خلش باقی ہے کہ کاش اس راز سے کوئی پردہ اٹھاتا کہ منیب کیسے اور کب برطانیہ گیا، وہاں کیا کرتا رہا، کیسے دن گزارے اور اب کیسی زندگی جی رہا ہے؟ ماہم نے تو اس لمحے کو کھو دیا جب وہ سامنے تھا اور وہ اس سے بات کر سکتی تھی۔ دراصل وہ آخر دم تک نہیں چاہتی تھی کہ اپنے بے وفا شوہر کے بارے میں ایسی باتیں ہوں ، جو اس کو اور زیادہ دکھ دیں  ہمارے ملک میں ایسی ہزاروں خواتین ہوں گی، جو ماہم کی طرح پردیس گئے شوہروں کے انتظار میں عمریں گزارتی رہتی ہیں۔ وہ خوش نصیب جن کے شوہر اپنے بچوں کا مستقبل بنانے پردیس کاٹ کر لوٹ آتے ہیں اور وہ بد نصیب جن کے شوہر منیب جیسے ہوں، جب چلے جاتے ہیں تو بیوی بچوں کو فراموش کر دیتے ہیں۔ بے شک والد پر اولاد کے حقوق اور اولاد پر والدین کے حقوق ہوتے ہیں دونوں میں سے کوئی ایک بھی اگر یہ حقوق پورے نہ کر سکے تو معاشرہ ہل جاتا ہے۔
Ek Khuda Parast Ghulam,ایک دن کسی شہر میں ایک میں ایک نامی گرامی امیر تھا۔ اس کے پاس سنقر نامی ایک غلام تھا۔ علی الصبح امیر نے سنقر کو آواز دی کہ میں آج حمام میں غسل کرنا چاہتا ہوں، لونڈی سے لنگی ، مٹی  صابن اور لگن لے لو اور میرے ساتھ چلو۔ سنقر نے اس حکم کی تعمیل کی اور ساری چیزیں لے کر آقا کے ہمراہ چل پڑا۔ راستے میں ایک مسجد سے اذان کی آواز آئی ۔ سنقر نماز کا بہت پابند تھا۔ اس نے کہا کہ میرے آقا  آپ ذرا اس دکان پر ٹھہر جائیں میں دوڑ کر نماز ادا کرلوں۔ سنقر تو نماز کو گیا اور وہ متکبر امیر دکان پر بیٹھ کر انتظار کرنے لگا۔ کچھ دیر بعد امام اور دوسرے نمازی نماز سے فارغ ہو کر مسجد سے باہر نکل آئے لیکن سنقر باہر نہ آیا۔ امیر نے اس کو آواز دی کہ ارے سنقر  تو باہر کیوں نہیں نکلتا ؟ سنقر نے کہا کہ ذرا صبر کیجئے ابھی آتا ہوں، میں آپ کی طرف سے غافل نہیں ہوں۔ امیر نے اس طرح سنقر کو سات بار آواز دی اور ہر بار یہی جواب پایا کہ ذرا ٹھہرئیے ابھی آتا ہوں۔ آخر امیر نے تنگ آکر کہا کہ مسجد تو کبھی کی خالی ہو چکی ہے، اب تجھے کس نے روک رکھا ہے ؟ سنقر نے جواب دیا جس نے آپ کو مسجد کے باہر روک رکھا ہے وہی مجھ کو مسجد کے اندر روک رہا ہے۔ جو آپ کو مسجد کے اندر نہیں آنے دیتا وہی مجھ کو مسجد سے باہر نہیں جانے دیتا۔
Mitti ki Thandak,اف اللہ، کتنی سردی ہے امی انگیٹھی کے لیے کوئلے کہاں رکھتے ہیں؟ سردیاں شروع ہوتے ہی حسبِ معمول مہر کا واویلا شروع ہو چکا تھا، اور آج تو بادل بھی گھرے ہوئے تھے، لہٰذا کوئلوں کی یقینی شامت آئی تھی۔ کچن کے پیچھے اسٹور میں رکھے ہیں۔ احتیاط سے استعمال کرنا، ساری سردیاں انہی سے کام چلانا ہے۔ اس کے پوچھنے پر امی نے جواب دیا، اور ساتھ ہی احتیاط کی تاکید بھی کر ڈالی، جسے سن کر وہ ہمیشہ کی طرح جل کر رہ گئی۔ لو جی ایک تو سردی سے بچنے کے لیے کوئلے جلاؤ، نہ بجلی کا بل، نہ ہی گیس کی ٹینشن، اس پر بھی احتیاط کی تاکید ویسے یہ سردی ہمیں جیسے مڈل کلاس لوگوں کے گھروں میں آنا ہی نہیں چاہیے۔ یہ تو امیروں کی انجوائےمنٹ ہے۔ گاڑی ہو، گھر ہو یا دفتر، ہر جگہ ہیٹر کے مزے۔ گرما گرم لذیذ کھانے، رضائی میں بیٹھ کر خشک میوہ جات اور کافی کی عیاشی۔ ہم جیسے تو سارا سال کوئلے جمع کرتے ہیں، پھر جب سردیاں آئیں، تو احتیاط سے استعمال کریں کیا فائدہ اتنی مشقت کا۔ کوئلے دہکانے کے ساتھ ساتھ وہ اپنے قیمتی خیالات کا بھی اظہار کر رہی تھی، جس پر امی کو حسبِ توقع غصہ آ گیا۔ ہاں تو تمہیں کیا تکلیف ہے؟ مشقت تو میں ہی کرتی ہوں۔ اور مشقت بھی کیسی سارا کام تو لکڑیوں پر ہی ہوتا ہے۔ میں اس میں سے بڑے بڑے کوئلے بجھا کر الگ کر لیتی ہوں۔ کون سا پہاڑ کھودنے پڑتے ہیں مجھے، جو تم یوں اپنا خون جلا رہی ہو۔ تو کیوں نہ جلاؤں خون مانا کہ مشقت آپ کرتی ہیں، مگر استعمال تو مجھے ہی کرنے ہوتے ہیں۔ ہاں، اور وہ بھی احتیاط کے ساتھ وہ احتیاط پر خاصا زور دے کر بولی۔ تب ہی آگ، جسے کب سے پھونکیں مار رہی تھی، مچل اٹھی اور کوئلے تیزی سے دہکنے لگے۔ اچھا، بک بک بند کرو اور آ کر برتن دھو، صبح سے ایسے ہی پڑے ہیں۔ امی نے بحث سمیٹنی چاہی، یہ جانتے ہوئے بھی کہ اس پر ایک نئی بحث چھڑ جائے گی، اور وہی ہوا۔ دیکھا اس لیے میں کہتی ہوں، امیروں کی موجیں ہیں۔ برتن، کپڑے، سب نوکروں کے ذمے۔ اور پھر بھی کبھی جو قسمت سے پانی میں ہاتھ ڈالنا پڑے، تو گیزر زندہ باد۔ تو تم کون سا برف میں ہاتھ ڈالے بیٹھی رہتی ہو۔ جب بھی کچھ کرنا ہو، پہلے موٹر چلا کر گرم پانی نکالتی ہو، پھر کسی کام کو ہاتھ لگاتی ہو۔ اب زبان بند کرو اور جلدی سے برتن دھو۔ کالج سے چھٹی کی ہے، تو کچھ ہاتھ بٹاؤ میرا۔ امی، جو اس کے خیالات سے تنگ آ چکی تھیں، مزید کوئی رعایت دینے کے موڈ میں نہیں تھیں، مگر وہ بھی اپنے نام کی ایک ہی تھی۔ کوئلے چونکہ اب دہک چکے تھے۔۔۔لہذا رضائی میں دبک گئی اور وہیں سے ہانک لگائی۔ کوئی برتن دُھلنے والا نہیں، اور میں نہیں دھونے والی۔ اگر یہی کام کرنے ہیں تو فائدہ کیا کالج سے چھٹی کرنے کا؟ دھو دے گی برتن۔ اور ہاں اب کسی کام کے لیے مجھے آواز نہ دیجئے گا۔ کھانا بن گیا تو مجھے آواز دے دیجئے گا، ورنہ میں نہیں آنے والی۔ مجھے بہت سردی لگ رہی ہے۔ اس کے ان ارشادات پر امی نے بے بسی سے کی طرف دیکھا۔ ، جو اپنے چھ ماہ کے احمر کے ساتھ دو دن کے لیے ماں کے پاس آئی تھی، ماں کا ہاتھ تھام کر مسکرا دی۔کوئی بات نہیں، امی آپ پریشان نہ ہوں۔ بس دو منٹ احمر کو سنبھالیں، میں ابھی برتن دھو دیتی ہوں۔اس نے احمر کو ماں کے حوالے کیا اور کچن میں گھس گئی۔ امی بند دروازے کو گھورتے ہوئے نواسے کو بہلانے میں لگ گئیں۔ یہ کوئی آج کا رونا نہیں تھا۔ بچپن سے ہی وہ سردی کی بہت کچی تھی۔ سردیاں آتے ہی سردی، سردی کی جو گردان شروع ہوتی، تو پھر موسم کے بدلنے پر ہی ختم ہوتی۔ اسکول اور کالج سے تو چھٹیاں ہوتی ہی تھیں، ساتھ میں ماں کا ہاتھ بٹانے سے بھی صاف انکار۔ بس رضائی میں دبک کر امیروں کے فوائد اور غریبوں کے نقصانات پر روشنی ڈالتی رہتی۔ بہت سمجھایا مگر وہیں ڈھاک کے تین پات والی بات۔ یہی وجہ تھی کہ سردیاں ختم ہونے پر اس کے ساتھ ساتھ گھر والے بھی آواز بلند کر کے شکر ادا کرتے تھے۔ اس سرد صبح کا آغاز ایک بری خبر سے ہوا تھا۔ چھوٹے ماموں کے چھوٹے سالے کا انتقال ہو گیا تھا۔ رشتہ قریبی ہونے کی وجہ سے امی اور ابو دونوں کا جانا ضروری تھا۔ رات بھی ہو سکتی تھی، لیکن مہر کو اکیلا نہیں چھوڑا جا سکتا تھا۔ تب ہی امی نے اسے بھی ساتھ چلنے کو کہا۔ اس نے سیاہ بادلوں سے ڈھکا آسمان اور فضا میں ہلکی دھند کو تیرتے دیکھا تو خوب شور مچایا، افوہ کیا ضرورت ہے اتنی سردی میں کہیں جانے کی؟ بعد میں جا کر تعزیت کر آئیے گا۔ اس نے اپنی طرف سے شاندار مشورہ دیا تھا، جس پر امی نے غور کرنا تو دور، سننا بھی گوارا نہیں کیا۔ کوئی فضول بکواس نہیں۔ جلدی سے کپڑے بدلو، تمہارے ابو موٹر سائیکل لے کر آتے ہی ہوں گے۔ شہزاد بھائی ہیں نا شہزاد احمد ان ہی کے گاؤں میں رہتے تھے اور بھائیوں جیسے تعلقات تھے۔ اسی لیے بوقتِ ضرورت کام آ جاتے تھے۔ کیا ضرورت تھی اس موسم میں انتقال فرمانے کی لے کے مشکل میں ڈال دیا کپڑے بدلتے ہوئے بھی اس کی دہائیاں جاری تھیں، جس پر امی نے جھڑک دیا، سرم تو میں۔ اب لو انسان اپنی مرضی سے مرتا ہے جو یہ الزام بھی تم نے ان پر ڈال دیا اس سے پہلے کہ وہ مزید باتیں سنتی، ابو جو موٹر سائیکل لے کر آئے تھے، گلی میں نظر آئے۔ مہر گلو خلاصی پر شکر ادا کرتی باہر آ گئی۔ موٹر سائیکل پر بیٹھتے ہی سرد ہوا نے جو استقبال کیا تو، باوجود اوپر نیچے گرم کپڑوں کے، وہ کپکپانے لگی۔ اسی لیے میں کہتی ہوں کہ سردیاں امیروں کے گھر ہی اچھی لگتی ہیں۔ اب بھلا ہیٹر لگی گرم گاڑیوں میں بیٹھنے والوں کو کیا پتا کہ باہر کیسی غضب کی سردی پڑ رہی ہے قریب سے گزرتی گاڑی کو دیکھ کر اسے پھر سے خود پر ہوا ظلم یاد آ گیا تھا، مگر امی نے جواب دینا گوارا نہ کیا اور اسے شاید اس سے کوئی خاص فرق بھی نہیں پڑتا تھا۔ اور خبردار جو آپ نے فوتگی والے گھر میں جا کر مجھے ہاتھ بٹانے کی نصیحت کی ہو۔ کسی کام کو ہاتھ نہیں لگاؤں گی میں۔ ساتھ چل رہی ہوں، اسی کو غنیمت جانیے بجتے دانتوں کے ساتھ وارننگ دے کر اس نے شال کچھ اور زیادہ چہرے کے گرد لپیٹ لی۔ سفر اسی طرح جاری تھا کہ اس کی نظر خانہ بدوشوں کی جھگیوں کے سامنے کھیلتے تین بچوں پر پڑی، اور وہ جیسے جم کر رہ گئی۔ وہ تینوں انتہائی مخدوش لباس میں تھے۔ اس غضب کی سردی میں بھی ان کے جسموں پر ایک ایک نیکر، پھٹی پرانی شرٹ، اور خستہ حال سویٹر کے سوا کچھ نہ تھا۔ نہ سر پر ٹوپی تھی، نہ پاؤں میں جوتے۔ سردی کی شدت سے ان کے نیلے پڑتے چہرے اور کانپتی ٹانگیں اتنی دور سے بھی صاف دکھائی دے رہی تھیں، مگر وہ اس سے نظریں چرائے گیلی مٹی میں کھیلنے میں مشغول تھے، جو رات کی بارش کی دین تھی اور جس سے کھلونے بنا بنا کر وہ اپنا وقت بتا رہے تھے یا دھیان بٹا رہے تھے، مہر سمجھ نہ سکی۔ مگر اس گیلی مٹی کی ٹھنڈک سے اسے اپنا آپ جمتا ہوا محسوس ہوا۔ وہ ساکت تھی، اور سردی کا شدید احساس جیسے یک دم ختم ہو گیا تھا۔ امی اس سے کچھ کہہ رہی تھیں، مگر وہ جواب کیسے دیتی؟ اس کی تو زبان ہی گنگ ہو چکی تھی۔ امی حیران تھیں اور مزید حیران تب ہوئیں، جب وہ انہیں وارن کرنے کے باوجود اور ان کے کہے بغیر ہی فوتگی والے گھر میں ہاتھ بٹانے لگی اور ایک بار بھی سردی کی شکایت نہ کی۔ نہ وہاں، اور نہ ہی پھر کبھی۔ چاہے کیسا ہی موسم ہوتا، وہ بلا چوں چراں کالج چلی جاتی۔ امی جو کام کہتیں، خاموشی سے کر دیتی، اور سردی کا واویلا کرنا تو جیسے بھول ہی گئی تھی۔ امی حیرت زدہ تھیں، اور اس حیرت کا وہ برملا اظہار بھی کرتیں۔ آپا بھی اکثر اسے چھیڑا کرتیں، کیا ہوا بھئی؟ کیا اب ہماری مہر کو سردی نہیں لگتی؟ وہ کچھ کہنے کے لیے لب کھولتی، مگر گیلی مٹی کی ٹھنڈک اس کی رگ و پے میں ایسی سرایت کر چکی تھی کہ وہ کچھ بھی کہنے کے قابل ہی نہ رہتی۔
Zindagi Ke Rang,ہر انسان کی زندگی ایک کہانی ہوتی ہے اور جب گزرتے وقت کا درد سینے میں تکلیف دینے لگے ، تو آنسو چھلک پڑتے ہیں تب جی چاہتا ہے کہ یہ کہانی کسی کو سنا کر دل کا بوجھ ہلکا کیا جائے۔ میرا بچپن یتیمی میں گزرا۔ ماں نے ہر ناز اُٹھایا، جو ایک دکھیاری بیوہ اُٹھا سکتی ہے ، مگر باپ کی کمی تو وہ پوری نہ کر سکتی تھیں۔ سو احساس محرومی ہر دم میرے ساتھ رہا اور جوانی دبے پاؤں آ گئی۔ میٹرک کے بعد میں گھر بیٹھ گئی۔ ماں نے سوچا کہ اب میری ذمہ داری سے سبک دوش ہو جانا چاہئے۔ رشتے تو بہت تھے ، مگر مجھے کوئی قبول کرتا تو بات تھی۔ وجہ یہی تھی کہ ماں بیوہ اور میں یتیم تھی اور ہم ماموں کے پاس رہتے تھے۔ ان دنوں میرے نزدیک زندگی ایک بے رنگ منظر کے جیسی تھی میں ان بد نصیب لڑکیوں میں سے تھی کہ جن کو کسی کا پیار نہیں ملتا۔ وقت دبے پاؤں گزرتا گیا۔ دن بڑے بور گزر رہے تھے کہ ایک دن ماموں کے دوست اپنے بیٹے کی شادی کا کارڈ دے گئے۔ میں کارڈ دیکھ کر خوش ہوئی کہ کچھ بوریت کم ہو گی۔ وہاں میری کچھ سہیلیاں بھی آرہی تھیں، جن سے کافی دنوں بعد ملاقات ہوئی تھی اور خالہ جان سے بھی۔ وہ دلہن والوں کی پڑوسن تھیں۔ ہم شادی کی تقریب میں گئے ، تھوڑی دیر بعد خالہ جان بھی آ گئیں۔ یہ امی کی رشتے کی بہن تھیں اور ان کے بیٹے بختیارے سے میری بات طے ہونے والی تھی، لہذا مجھے اس شخص کو دیکھنے کا بہت ارمان تھا۔ بختیار کو سب پیارے ہی بلاتے تھے۔ جب ہم صحن میں آئے، تو کوئی میرے پاس سے گزرا۔ وہ بہت خوبصورت شخص تھا، لیکن میں اسے نہ جانتی تھی، تاہم چونکی ضرور ۔ وہ جو کوئی بھی تھا، اس کی پرسنلیٹی بڑی شاندار تھی۔ مجھے گمان گزرا کہ ہو نہ ہو، یہ بختیار ہے۔ دو بھائی کھانے کی دیگوں کے پاس کھڑے نظر آئے تو میں نے خالہ کی چھوٹی بیٹی سے پوچھا کہ ان میں سے بھی کون سے ہیں؟ وہ بولی۔ گرے ڈریس والے۔ میں نے اُن کو دیکھ کر نظریں جھکالیں، کیونکہ یہ وہی بندہ تھا۔ بارات لے کر ہم دلہن کے گھر پہنچے، وہاں بھی میرا یہی کام بھتا کہ دیکھوں وہ کہاں کھڑے ہیں ؟ بس میں انہی کو دیکھتی تھی، اُدھر وہ مجھے دیکھ رہے تھے۔ اُن کی بہن فوٹونہیں ی پار ہی تھی۔ وہ جلدی سے آئے کیمرہ لیا اور تصویریں بنانے لگے۔ میں نہیں چاہتی تھی کہ بخت میری تصویریں اتاریں۔ میں ادھر اُدھر چھپنے لگی، مگر پھنس کر رہ گئی۔ آگے جاتی تو دولہا دلہن بیٹھے تھے، پیچھے پہلے ہی عورتوں کا ہجوم تھا۔ میں دائیں جانب ہونے لگی تو بخت سے ٹکرا گئی اور میرا دل دھک دھک کرنے لگا۔ خیر، ایک خوش کن یاد لے کر گھر آ گئی۔ شادی کے کچھ دن بعد امی سے ضد کی کہ ہم لڑکی والوں کے طرف والی شادی کی مووی منگواتے ہیں۔ وہ کہنے لگیں کہ اس کے لئے خالہ کے گھر فون کرنا پڑے گا۔ میں سہیلی کے گھر خالہ کو فون کرنے چلی گئی۔ نمبر ڈائل کیا تو کسی نے ہیلو کہا۔ میں نے پوچھا۔ کون ؟ جواب ملا ، بختیار  میں نے خوش ہو کر شادی کی مووی مانگی ، جوفی الحال نہ مل سکی تھی۔ چند باتیں ہوئیں اور میں خوش ہو گئی۔ اپنے ماموں کی بیٹی جن کو بتایا کہ میری بختیار سے بات ہوئی ہے، تو وہ چپ ہو۔ گئی اگلے دن انہوں نے خود فون کیا اور اپنی بہن کے ذریعے مجھ سے کافی باتیں کیں۔ ماموں کا ہر وقت فون لاک رہتا تھا، اس لئے باہر سے تو کال آسکتی تھی، مگر ہم نہیں کر سکتے تھے۔ خیر، میں نے ڈھیر ساری باتیں کیں۔ دوسرے روز حنا نے کہا کہ میں پھو پھی کے گھر جارہی ہوں، لیکن وہ گئی نہیں، بلکہ کمرے میں چھپ گئی۔ میں نے ممانی سے چابی لے کر بخت کے گھر فون کیا، جو اُسی نے اٹھایا۔ گھنٹہ بھر ہم نے باتیں کیں۔ جب میں نے ریسیور رکھا تو حنا باہر آئی اور کہنے لگی کہ میں نے تمہاری باتیں سن لی ہیں۔ اب میں ساری باتیں ابو کو بتاؤں گی۔ میں نے اس کی منت کی کہ ایسامت کرو مگر وہ نہیں مانی اور اس نے ماموں، یعنی اپنے والد کو ساری باتیں بتا دیں۔ وہ ایک دم غصے میں بھر گئے اور امی سے کہا کہ یہ ہیں تمہاری لاڈلی کے کرتوت ، ابھی وہاں سے رشتہ آیا نہیں اور اس نے ہمیں بد نام کرنا شروع کر دیا۔ وہ لوگ کیا سوچیں گے ؟ بس اب یہ رشتہ نہیں ہو گا، یہ میرا فیصلہ ہے۔ اس کے بعد جو نفرت مجھے گھر والوں سے ملی ، خدا کسی کو نہ دکھائے۔ میں زندہ لاش بن کر رہ گئی۔ مجھے کھانے پینے کا بھی ہوش نہ تھا کیونکہ میرے ارمانوں کو ماموں جان کے فیصلے نے خاک میں ملا دیا کھتا اور گھر والوں نے بھی میری بہت اہانت کی تھی۔ خدا جانے کیوں حن میری دشمن بن گئی تھی۔ مجھے بختیار سے رشتہ نہ ہونے کا غم تھا اور میری ماں اسے اللہ کی مرضی سمجھ کر صبر سے کسی اور اچھے رشتے کا انتظار کر رہی تھی کہ انہی دنوں اچانک دور کے عزیز کا بیٹا کراچی سے آکر کچھ دن ماموں کے ہاں رکا۔ اس کا نام زبیر تھا۔ اس کی سحر انگیز شخصیت کا جادو امی اور ماموں پر چل چکا تھا۔ امی دعا کرنے لگیں کہ خد ا زبیر کو ان کا داماد بنا دے۔ انہوں نے کسی طور اپنا مدعا زبیر کو کہہ دیا۔ جاتے ہوئے اس نے وعدہ کیا کہ وہ مجھ سے ہی شادی کریں گے اور والدین کو رشتے کے لئے بھیجیں گے۔ اُن کے جانے کے بعد میرے دل پر گہری اداسی چھا گئی ، لیکن پڑھائی کی مصروفیات میں الجھ کر وقت گزارتی رہی کہ معلوم ہوا، زبیر کے والدین ان کی شادی اپنے قریبی رشتہ دار کی بیٹی سے کرنا چاہتے ہیں۔ والدہ کو اس معاملے کی خبر ملی تو انہوں نے ایک اور رشتے پر ہاں کر دی۔ یہ رشتہ مجھے پسند نہ تھا، بہت روئی پیٹی۔ ماں نے پیار سے سمجھایا کہ مجھے اپنا فرض نبھانے دو، اب کس بنیاد پر تم عمر بھر بیٹھی رہو گی۔ میں نافرمان نہیں تھی، اسی لئے ماں اور اللہ کی رضا کے سامنے سر جھکا دیا اور ایک انجان ہمراہی کے ساتھ زندگی کے سفر پر چل پڑی۔ جیون ساتھی اچھا تھا، لیکن سسرال والے روایتی نکلے۔ چند مہینوں میں ہی نندوں نے زندگی اجیرن کر دی، میں لاڈوں پلی رو رو کر خاک ہو گئی۔ اس دوران ایک بیٹے اور بیٹی کی ماں بن گئی مگر حالات بد سے بدتر ہوتے گئے۔ میاں نے بھی رفتہ رفت آنکھیں پھیر لیں اور اپنے جذباتی سہارے سے بھی محروم کر دیا۔ پہلے وہ اپنے کاروبار میں مگن تھے، پھر عیاشیوں میں پڑ گئے۔ ادھر میں گھر کے کام اور بچوں کی دیکھ بھال میں لگی تھی کہ اچانک امی کے فوت ہونے کی اطلاع ملی۔ وہ خاموشی سے دنیا تیاگ کر مجھے تنہا کر گئی تھیں۔ اب میرے دکھ سننے سمجھنے اور میرے غموں کا مداوا کرنے والا کوئی نہ رہا تھا وقت گزرتا گیا، بچے بڑے ہوتے گئے اور پھر ایک دن میرے میاں نے دوسری شادی کر لی۔ میں نے بہت احتجاج کیا۔ سسرال والوں نے کہا کہ ہم تمہارے ساتھ ہیں۔ تمہاری سوکن اس گھر میں نہیں رہے گی۔ ہم اس کو یہاں نہ آنے دیں گے۔ تم اور تمہارے بچے یہاں پہلے کی طرح رہو گے۔ یہ ان کا احسان تھا، ورنہ میرا کوئی آسرا نہ تھا۔ بیٹی جوان ہو رہی تھی، بیٹا بھی سیانا ہو چکا تھا۔ میاں مجھ سے لا تعلق ہو گئے اور مکمل علیحدگی اختیار کر لی۔ اس برے وقت میں سسرال والوں نے پھر بھی ساتھ دیا۔ اگر وہ ساتھ نہ دیتے تو جانے کیا حشر ہوتا، مگر سوچ بھی نہ سکتی تھی کہ اس پھیکی ، بے رنگ زندگی میں اچانک طوفان آجائے گا۔ گھر کے کام کاج اور سودا سلف لینے باہر جاتی تو نقاب اور چادر اوڑھ کر جاتی، پھر بھی ایک دکاندار نے مجھے نوٹ کیا۔ اس کی دکان سے میں بچوں کی کتابیں و غیرہ لینے جاتی تھی۔ محلے دار ہونے کے سبب وہ میرے حالات سے بھی واقف تھا۔ جب وہ اظہار محبت کے بہانے ڈھونڈنے لگا تو میں نے اس کی دکان پر جانا چھوڑ دیا اور راستہ ہی بدل لیا، لیکن اس نے بھی ہار نہ مانی۔ کبھی کسی بچے کے ہاتھ پھول بھجواتا تو کبھی درد بھرے خطوط میں یہ پرچے پڑھ کر پھاڑ دیتی اور جواب نہ دیتی کہ خود ہی مایوس ہو جائے گا، لیکن وہ باز نہ آیا تو میں نے گھر سے نکلنا بہت کم کر دیا، مگر شامت آنا تھی۔ ایک دن بیٹے نے کہا کہ میرا ٹیسٹ ہے اور یہ پیپرز ضرور چاہیں، تو میں اس کی دکان پر چلی گئی۔ شاید شوہر کی بے وفائی کا رد عمل تھا کہ اس دن میرے دل میں وقاص کے لئے نرم گوشہ پیدا ہو گیا اور میں نے اسے برابھلا نہ کہا بلکہ جو اس نے کہا خاموشی سے سنتی رہی اور پیپرز لے کر گھر آ گئی۔ اگلے دن اس نے محلے کے بچے کے ہاتھ اپنا موبائل فون نمبر لکھ بھیجا تا کہ اس سے رابطہ کر سکوں۔ میں نے فون کیا اور کہا کہ جب میں اس سے بات نہیں کرنا چاہتی تو پھر وہ کیوں مجھے تنگ کر رہا ہے۔ وہ ضد کرنے لگا کہ ایک بار ملو، آئندہ بھی تنگ نہ کروں گا۔ میں نے یہ سوچ کر ہامی بھر لی کہ محلے کا معاملہ ہے، ایسا نہ ہو اس کی دیوانگی راز کھول دے۔ مجھے اس کو سمجھانا ہو گا، میں نے اسے پارک میں آنے کا کہہ دیا۔ یہ قدرے سنسان پارک تھا۔ ہم بینچ پر بیٹھ گئے۔ اس نے مدعا بیان کیا کہ وہ مجھ سے شادی کرنا چاہتا ہے اور میرے بچوں کو باپ کا پیار دے گا۔ میں اپنے شوہر خلع لے لوں اور اپنی زندگی ایک بے وفا آدمی کے پیچھے برباد نہ کروں۔ میں نے اسے بتایا کہ میرے سسرال والوں نے میری اور بچوں کی تمام ذمہ داریاں اٹھائی ہوئی ہیں، اگر ان کو اس بات کا پتا چل گیا تو وہ مجھے زندہ گاڑھ دیں گے۔ بہر حال اس نے کسی قسم کی بد تمیزی اور بد اخلاقی کا مظاہرہ نہ کیا۔ جب گھر آئی تو عجیب طرح کا احساس میرے دل میں تھا۔ اب اپنے لباس کا خیال رکھنے لگی۔ من میں جینے کی امنگ جاگ اٹھی کہ مجھے کوئی پسند کرتا ہے۔ عورت ہو یا مرد، یہ انسان کی فطرت ہے کہ وہ کبھی نہ کبھی ضرور سوچتا ہے میں بھی چاہا جاؤں۔ کیا مجھے جینے کا حق نہیں، لیکن اولاد کی محبت میرے پاؤں کی زنجیر تھی۔ جانتی تھی کہ اس راہ پر چلی تو بچے برباد ہو جائیں گے ، اس لئے دوبارہ اس سے نہ ملی۔ ایک دن اس کا خط ملا کہ بہت بیمار ہوں۔ فلاں اسپتال کے فلاں کمرے میں ، آ کر مجھے دیکھ جاؤ۔ دل نے گمراہ کیا اور میں اس کی عیادت کو چلی گئی۔ وہ واقعی بیمار تھا۔ پیلا پڑا ہوا تھا، ایک ہفتہ اسپتال میں رہا پھر گھر آ گیا تو کہا کہ گھر آکر دیکھ جاؤ۔ میں اس کے گھر گئی، جہاں ایک بوڑھی ماں اور بیوہ بہن کے سوا کوئی نہ تھا۔ وقت اس نے کہا۔ شکریہ تم آئیں، اگر نہ آتیں تو شاید میں پھر سے اسپتال میں ہوتا۔ میں نے کہا۔ آخری بار آئی ہوں، میرا خیال دل سے نکال دو۔ تم کیسی عجیب زندگی گزار رہی ہو۔ تم خلع لے لو، میں تم سے شادی کروں گا۔ میں بے حد پریشان گھر لوٹی۔ دوسری شادی کے بعد میرے میاں نے مجھ سے ہی نہیں اپنے گھر والوں سے بھی ناتا توڑ لیا تھا مگر مجھے اپنے سسر صاحب اور جیٹھ کی عزت بھی مطلوب تھی۔ عہد کیا کہ آئندہ کبھی وقت اس سے ملوں گی اور نہ بات کروں گی۔ ایک ماہ بعد اس نے فون کیا کہ کونسلر کو خلع کی درخواست دے دو۔ میں نے فون بند کر دیا کیونکہ میں سسرال والوں سے ہی نہیں اپنے میاں سے بھی ڈرتی تھی کہ وہ مجھے جان سے مار دیں گے۔ اس نے پھر فون کیا کہ آخری بار بات کر لو۔ کاش میں نہ جاتی۔ میں ڈرتے ڈرتے گئی۔ ہم پارک میں بیٹھے ہی تھے کہ کسی عزیز نے ہمیں دیکھ لیا اور میرے میاں کو خبر کر دی۔ دوسری شادی کے چھ برس بعد پہلی بار وہ گھر آئے۔ انہوں نے مجھ سے کوئی بات چیت کوئی تذکرہ یا پوچھ گچھ کچھ نہ کی، بس بچوں سے بات کر کے چلے گئے۔ شام کو محلے کی ایک عورت ہمارے گھر آئی کہ کسی نے غنڈوں سے وقت اس کی اتنی پٹائی کروائی ہے کہ اس کی دونوں ٹانگیں ٹوٹ گئی ہیں۔ وہ اس پر بس کر دیتے تو کافی تھا، مگر خدا نے وقاص کو سزا دینی تھی، سو ملی۔ چھ ماہ بعد جب آپریشن کے بعد اس کی ٹانگوں کا پلستر اترا اور وہ لاٹھی ٹیکتا ہوا دکان پر آیا تو کسی نے اس کو غائب کر دیا۔ وہ دن اور آج کا دن وقت اس کے بارے میں آج تک کسی کو خبر نہیں کہ کہاں گیا؟ لیکن مجھے گمان ہے کہ وہ میرے خاوند کے انتقام کا نشان بنا ہے۔ اس کی ماں بہن ، آج بھی خون کے آنسو روتی ، اُسے تلاش کرتی ہیں۔ میرے شوہر اس دن کے بعد دوبارہ گھر نہیں آئے نہ ان کو اس بات کی پروا ہے کہ بچوں کا خرچ کیوں کر اور کیسے پورا ہوتا ہے ؟ لیکن سارا زمانہ تسلیم کرتا ہے کہ میں آج بھی ان کی بیوی ہوں اور ان کے بچوں کی ذمہ دار ہوں۔ سوچتی ہوں اگر میرے سسرال والے اچھے نہ ہوتے، میری پروانہ کرتے تو میں کیا کرتی، کہاں جاتی ؟ خدا ایسے شوہروں کو نصیحت دے جو بیویوں کے حقوق غصب کرنا اپنا حق سمجھتے ہیں۔
Hamdardi Ki Qeemat,ہمارے محلے میں ایک گھر کافی عرصے سے خالی پڑا تھا، پھر اس میں نئے کرایہ دار آ گئے۔ یہ ایک مختصر سا کنبہ تھا، جس میں ایک مرد اور ایک عورت شامل تھے۔ انہوں نے تمام محلے والوں سے اپنا تعارف میاں بیوی کی حیثیت سے کرایا۔ مرد کا نام دلبر خان تھا، جبکہ عورت نے ہمیں اپنا نام صاحب جان بتایا۔ چند ہی دنوں میں عورت کا پاس پڑوس میں آنا جانا ہو گیا۔ مرد تو صبح کا گیا شام کو لوٹتا، جبکہ عورت سارا دن گھر میں اکیلی رہتی۔ اسے پردیسی جان کر اور اس کی تنہائی کا خیال کرتے ہوئے محلے کی سبھی عورتیں اس کے ساتھ حسن سلوک سے پیش آتی تھیں۔ ہماری اماں کو صاحب جان کی تنہائی کا بڑا احساس تھا۔ وہ کہتی تھیں کہ بے چاری کے گھر میں کوئی بچہ بھی نہیں کہ اس کا جی بہل جائے، جبکہ وہ خود بچوں سے بے حد پیار کرتی ہے۔ ہر کسی کا بچہ دیکھ کر خوش ہوتی ہے۔ یہی وجہ تھی کہ جب بھی صاحب جان کسی بچے کو دیکھتی، تو اس کی آنکھوں میں ایک عجیب سی چمک آ جاتی تھی۔ صاحب جان زیادہ باتونی نہیں تھی۔ وہ بظاہر بہت پرسکون اور متین دکھائی دیتی، لیکن اس کے چہرے سے یوں محسوس ہوتا تھا جیسے اس کے اندر کوئی طوفان چھپا ہو۔ جب بھی وہ بات کرتی، تو ضرور کہتی کہ مجھ کو تو ہمیشہ بھرے کنبے میں رہنے کی عادت تھی، اب اکیلا گھر کاٹنے کو دوڑتا ہے۔ اگر آپ لوگوں کا آسرا نہ ہوتا، تو نہ جانے میرا کیا حال ہوتا۔میری اماں اور بھابھی کو صاحب جان سے بہت ہمدردی ہو گئی تھی۔ وہ اکثر اپنے گھر کے بچوں کو اس کے پاس بھیج دیا کرتی تھیں تاکہ اس بے چاری کا دل لگا رہے۔ صاحب جان کے گھر کی دیوار ہماری دیوار سے ملی ہوئی تھی، اس لیے اس کا سب سے زیادہ رابطہ ہم ہی سے رہتا تھا۔ اسے یہاں آئے دو ماہ ہو چکے تھے، مگر وہ ہم سے اتنی زیادہ گھل مل گئی تھی جیسے برسوں سے ہمارے ساتھ رہ رہی ہو۔ ایک عجیب بات یہ تھی کہ جتنی ملنسار اور محبت کرنے والی صاحب جان تھی، اس کا شوہر بالکل اس کے برعکس تھا۔ وہ بہت کم کسی سے ملتا اور بات چیت بھی کم کرتا تھا۔ صاحب جان کہتی کہ اپنی اپنی طبیعت ہوتی ہے۔ اس کی عادت ایسی ہی ہے۔ دلبر خان تنہائی پسند ہے، جبکہ میں ایسی نہیں۔ اگر کوئی بات کرنے والا نہ ہو، تو میرا دم گھٹنے لگتا ہے۔ صاحب جان کو ہمارے محلے میں آئے تین ماہ ہو چکے تھے کہ ایک دن اس نے بتایا کہ اس کا شوہر کام کے سلسلے میں میرپور جا رہا ہے۔ اماں کہنے لگیں کہ تو پھر تم کیوں فکر کرتی ہو؟ ہم لوگ جو تمہارے پاس ہیں، وہ جاتا ہے تو جانے دو۔ مرد تو کام کاج کے سلسلے میں جاتے ہیں۔ کہو تو رات کو میں آ کر تمہارے پاس سو جایا کروں؟وہ کہنے لگی کہ نہیں اماں جی، ایسی بات نہیں ہے۔ میں ڈرتی تو بالکل نہیں ہوں، اپنے گھر میں ڈر کیسا؟ بس یہی فکر ہے کہ خان زیادہ دن نہ لگا دے۔ ہمارے ساتھ والے گھر میں اختر صاحب رہتے تھے۔ ان کی ایک ہی بیٹی تھی، جس کی عمر آٹھ سال ہوگی۔ بڑی پیاری اور لاڈلی تھی۔ اکلوتی ہونے کی وجہ سے گھر والے اس کی ہر خواہش پوری کرنے کی کوشش کرتے تھے۔ صاحب جان نے اس بچی سے بہت پیار بڑھا لیا تھا، جس کی وجہ سے ثمرینہ ہر وقت یہی چاہتی تھی کہ وہ صاحب جان کے پاس رہے۔ وہ تھوڑی تھوڑی دیر بعد ان کے گھر جا گھستی اور بڑی مشکل سے واپس آتی تھی۔ صاحب جان اسے کھلاتی پلاتی، اس کے ساتھ بچوں کی طرح کھیلتی اور اس کا بڑا خیال رکھتی تھی۔ یہی وجہ تھی کہ ثمرینہ زیادہ تر صاحب جان کے پاس رہنا پسند کرتی تھی۔ ثمرینہ اور میری بھتیجی صائمہ ہم عمر تھیں۔ وہ ایک ساتھ اسکول جاتی تھیں اور ایک ہی کلاس میں پڑھتی تھیں، دونوں آپس میں اچھی دوست بھی تھیں۔ جب بھی ثمرینہ صاحب جان کے گھر جاتی، تو صائمہ کو بھی بلا کر ساتھ لے جاتی۔ دونوں وہاں بیٹھ کر گھنٹوں گڑیا سے کھیلتی رہتیں۔ اگر کبھی بھابھی کچھ کہتیں، تو اماں انہیں سمجھا بجھا دیتیں کہ دلہن، رہنے دو، صاحب جان بے چاری بے اولاد ہے۔ ان بچیوں کے آنے سے اس کے گھر میں رونق ہو جاتی ہے، اس کا دل بہل جاتا ہے۔ وہ ان سے بہت پیار کرتی ہے، تم یوں بار بار صائمہ کو آواز نہ دیا کرو، اس کا دل برا ہو جائے گا۔ دلبر خان کو گئے ہوئے ایک ہفتہ ہو چکا تھا۔ وہ تین دن کے لیے گیا تھا، لیکن ابھی تک نہیں لوٹا تھا۔ صاحب جان بہت فکرمند ہو رہی تھی۔ پھر ایک اور ہفتہ گزر گیا، مگر نہ اس کا کوئی خط آیا اور نہ کوئی اطلاع۔ صاحب جان بے حد اداس اور پریشان نظر آتی تھی۔ اماں سے کہنے لگی کہ دو چار دن اور دیکھوں گی، اس کے بعد میں خود ہی میرپور چلی جاؤں گی۔ پتا تو کروں کہ کیا بات ہے۔ صاحب جان سے محلے کے سارے بچے مانوس تھے، مگر ثمرینہ اور صائمہ کے ساتھ اس کا خاص لگاؤ تھا۔ وہ ان پر جان چھڑکتی تھی۔ جس روز صاحب جان گئی، کسی کو پتا نہ چلا، کیونکہ اس کے گھر کا دروازہ کھلا ہوا تھا۔ اس روز اسکول میں چھٹی کا دن تھا۔ ناشتہ کرتے ہی ثمرینہ ہمارے گھر آئی اور صائمہ کو لے کر صاحب جان کے گھر چلی گئی۔ یہ روز کا معمول تھا، اس لیے کسی نے خاص دھیان نہیں دیا۔ لیکن حیرت کی بات یہ تھی کہ ثمرینہ اور صائمہ کے ساتھ صاحب جان کو بھی کسی نے گھر سے نکلتے یا کہیں جاتے نہیں دیکھا تھا۔ دوپہر تک ہم نے دونوں بچیوں کی خبر نہ لی۔ جب دوپہر ڈھل گئی تو بھابھی نے میرے چھوٹے بھائی سے کہا کہ فیاض جاؤ، صائمہ کو جا کر لے آؤ۔ صبح سے گئی ہوئی ہے، ابھی تک نہیں لوٹی۔ صاحب جان سے کہنا کہ اب اسے گھر بھیج دے، اسے شام کو قاعدہ پڑھنا ہے۔فیاض نے آ کر بتایا کہ صاحب جان کا گھر کھلا ہوا ہے، لیکن اندر کوئی نہیں ہے۔بھابھی سمجھیں کہ وہ بچیوں کو ساتھ لے کر کسی پڑوسی کے گھر جا بیٹھی ہے، اس لیے انہوں نے زیادہ دھیان نہ دیا، کیونکہ کسی کے وہم و گمان میں بھی نہیں تھا کہ وہ بچیوں کو لے کر کہیں غائب ہو چکی ہے۔شام ہو گئی تو بھابھی نے پھر کہا کہ ارے، اب تو جا کر اسے لے آؤ۔ بچی رات کے وقت پرائے گھر میں رہے، یہ تو کوئی اچھی بات نہیں ہے۔اماں نے بھی محسوس کیا کہ آج صائمہ غیر معمولی حد تک گھر سے باہر رہی ہے، چنانچہ وہ خود برقع پہن کر صاحب جان کے گھر چلی گئیں تاکہ جا کر پوتی کو لے آئیں۔ذرا دیر بعد اماں واپس لوٹیں تو ان کے چہرے کا رنگ اڑا ہوا تھا، کیونکہ صاحب جان کا خالی گھر بھائیں بھائیں کر رہا تھا۔ وہاں نہ وہ عورت تھی، نہ بچیاں۔ ثمرینہ کی ماں، بیگم اختر، بھی ہمارے گھر بیٹھی تھی، کیونکہ اسے معلوم تھا کہ ثمرینہ صبح سے صاحب جان کے پاس تھی، مگر اب وہاں کوئی نہیں تھا۔ بیگم اختر پریشان ہو کر ہمارے گھر آ گئیں۔ پورے محلے میں تلاش کر لیا، لیکن تینوں کا کچھ پتا نہ چلا۔یہ واقعی فکر کی بات تھی۔بھابھی نہ جی رہی تھیں، نہ مر رہی تھیں۔ ہر ایک کی طرف لٹی لٹی نظروں سے دیکھتیں اور پوچھتیں کہ کہاں گئی ہوگی میری بچی؟یہی حال بیگم اختر کا بھی تھا۔ وہ بے چاری تو بھابھی سے بھی زیادہ بے حال نظر آ رہی تھیں۔ ان کی اکلوتی بچی ہی ان کی کل کائنات تھی۔محلے کے سب بچوں سے پوچھا گیا۔ ایک بچے نے بتایا کہ ثمرینہ اور صائمہ تو خالہ صاحب جان کے ساتھ صبح کہیں جا رہی تھیں۔ ثمرینہ نے مجھ سے کہا تھا کہ ہم انکل خان کو لینے میرپور جا رہے ہیں۔ کل واپس آ جائیں گے، مگر تم کسی کو نہ بتانا، امی ہمیں میرپور نہیں جانے دیں گی۔ سارے محلے والے جمع ہو گئے۔ سب کی یہی رائے تھی کہ اب پولیس میں رپورٹ درج کرا دینی چاہیے، کیونکہ صاحب جان کا کوئی اور پتا کسی کے پاس نہ تھا، نہ ہی کوئی جانتا تھا کہ وہ کون لوگ تھے، کہاں کے رہنے والے تھے، کہاں سے آئے اور کہاں چلے گئے۔پولیس میں رپورٹ درج کروا دی گئی۔ اپنے طور پر بھی دونوں بچیوں کو بہت تلاش کیا گیا، مگر بے سود۔اختر صاحب کے گھر اور ہمارے گھر میں ایک جیسا ماتم برپا تھا۔تلاش کرتے کرتے ایک پان والے کے کیبن تک پہنچے، جس نے بتایا کہ میں نے صبح کے وقت ایک عورت کو دو چھوٹی بچیوں کے ہمراہ یہاں سے گزرتے دیکھا تھا۔ شاید وہ اسٹیشن کی طرف جا رہی تھی، کیونکہ وہ سڑک اُدھر کو جاتی تھی۔ فوراً اسٹیشن کی طرف دوڑے، پولیس بھی حرکت میں آ گئی، مگر صاحب جان کو نہ ملنا تھا، نہ ملی، اور ساتھ ہی ہماری دونوں بچیوں کا بھی کوئی سراغ نہ مل سکا۔ بھابھی صائمہ کو آواز دیتیں، مگر پھر مٹھیاں بھینچ لیتیں اور انہیں غش آ جاتا۔ ان کی حالت بہت خراب تھی۔ ڈاکٹر انہیں نیند کے انجیکشن لگا کر سلا دیتا تھا، کیونکہ وہ امید سے تھیں، اور ڈاکٹر کو یہ خدشہ تھا کہ اس صدمے سے ان کی جان کو خطرہ نہ لاحق ہو جائے۔ بیگم اختر کا حال تو اس سے بھی برا تھا۔ ان کی آنکھوں کی ٹھنڈک، ان کا جیتا جاگتا خواب، ان کی اکلوتی بیٹی ثمرینہ ہی تو تھی۔ ان کی حالت ایسی ہو گئی کہ بالآخر انہیں اسپتال میں داخل کرانا پڑا۔ مدتوں وہ اپنے حواسوں میں نہ آ سکیں۔ وقت کے ساتھ صدمہ تو سہہ لیا، مگر بھابھی کو صبر پھر بھی نہیں آیا۔ وہ کہتی تھیں کہ جیسے جیتے جی مر گئی ہوں۔ سانس تو چلتی ہے، مگر ہر سانس کے ساتھ بس یہی آس ہے کہ شاید کبھی میری لختِ جگر واپس آ جائے۔
Ghar Ka Sukoon,میری ماں ایک خوبصورت عورت تھیں، جبکہ والد صاحب معمولی شکل و صورت کے انسان تھے۔ ماں شادی سے پہلے کسی اور کو چاہتی تھیں، وہ ان کے اپنے کزن عباس تھے۔ امی کی شادی ان سے نہ ہو سکی، جس کا انہیں بے حد رنج تھا۔ یہی وجہ تھی کہ امی جان نے میرے والد صاحب کو کبھی دل سے شوہر قبول نہ کیا۔ دونوں کے درمیان ہمیشہ کسی نہ کسی بات پر کشیدگی رہتی تھی۔ان جھگڑوں میں قصور وار اکثر میری والدہ ہوتیں۔ ابا جان نرم مزاج اور بھلے مانس انسان تھے، جو فساد اور لڑائی جھگڑوں سے نفرت کرتے تھے۔ چونکہ امی ان کے ساتھ رہنا ہی نہیں چاہتی تھیں، اس لیے وہ بات بے بات ان کی زندگی کو اجیرن بنائے رکھتی تھیں، جس کی وجہ سے ہمارے گھر کی فضا ہمیشہ کشیدہ رہتی تھی۔ ایسی فضا میں بچے خود بخود متاثر ہوتے ہیں، اور ہم بھی پریشان و ناخوش رہتے تھے۔ ہمارے گھر میں اور بھی لوگ تھے، جیسے دادا، دادی، پھوپھی اور چچا۔ سبھی امی اور ابو کی کشیدگی سے پریشان رہتے تھے۔ میری دادی سمجھدار اور صابر عورت تھیں۔ وہ ہمیشہ بہو کی طرف داری کرتیں تاکہ ان کا غصہ ٹھنڈا ہو جائے۔ وہ ابا جان کو بھی سمجھا بجھا کر چپ کرا دیتی تھیں۔ دادی جان کے اس طرزِ عمل کی وجہ سے ہونا تو یہ چاہیے تھا کہ امی ان کی قدر کرتیں، مگر ہوتا یہ کہ وہ اور زیادہ نڈر ہو جاتیں۔مجھے امی کی عادتیں قطعی پسند نہ تھیں۔ ان دنوں میں سات سال کی تھی، جبکہ میرا بھائی پانچ سال کا تھا۔ پھوپھی کی شادی ہونے والی تھی، گھر میں اس کی تیاری چل رہی تھی۔ چچا شہر کے کالج میں پڑھ رہے تھے۔ ایک دن امی اور ابو کا جھگڑا شدت اختیار کر گیا۔ امی اکثر ابو سے کہا کرتی تھیں کہ ماں کو پیسے مت دیا کرو اور ان سے بات بھی نہ کیا کرو۔ ابو جان سمجھاتے کہ بیگم، اگر میں اپنی ماں سے نہ بولوں گا اور انہیں پیسے نہ دوں گا تو کون دے گا؟ ان کے بڑھاپے کا سہارا کون بنے گا؟ اس پر امی چچا کا نام لیتیں، عارف بھی تو ہے، وہ کس لیے ہے؟ ابو جواب دیتے، لیکن ابھی تو عارف پڑھ رہا ہے۔ جب اس کی نوکری لگ جائے گی، تب بے شک ہم علیحدہ ہو جائیں گے، مگر فی الحال میں ان لوگوں کو بے سہارا نہیں چھوڑ سکتا۔یہی بات جھگڑے کی صورت اختیار کر گئی اور ابو جان کی طبیعت خراب ہو گئی۔ دادا انہیں شہر کے اسپتال لے گئے، جہاں انہیں داخل کر کے علاج شروع کر دیا گیا۔ جب دادا جان ابا کو اسپتال میں چھوڑ کر گھر واپس آئے تو امی نے طوفان کھڑا کر دیا، میں آپ لوگوں کے ساتھ اس گھر میں نہیں رہ سکتی، مجھے طلاق چاہیے۔دادا نے بہت سمجھایا کہ میرا بیٹا اسپتال میں ہے، بیمار ہے، تم کم از کم اس کے ٹھیک ہو کر گھر آنے کا انتظار تو کر لو۔ مگر امی نہ مانیں اور اٹھ کر اپنے میکے چلی گئیں۔ اس وقت میرا چھوٹا بھائی شازی اسکول گیا ہوا تھا۔ امی نے اس کے گھر لوٹنے تک کا بھی انتظار نہ کیا اور مجھے اپنے ساتھ لے کر میکے چلی آئیں۔ میکے پہنچنے کے بعد امی نے عدالت میں طلاق کے لیے کیس دائر کر دیا۔ جب ابو جان نے دیکھا کہ امی کسی بھی صورت میں صلح کے لیے تیار نہیں، تو انہوں نے مزید کیس لمبا ہونے سے پہلے ہی انہیں طلاق دے دی۔ طلاق کے چھ ماہ بعد امی نے اپنے اسی کزن عباس سے دوسری شادی کر لی، جس سے وہ پہلے شادی کرنا چاہتی تھیں۔ مجھے بھی اپنے ساتھ عباس کے گھر لے آئیں۔مجھے نہیں معلوم کہ میرا یہ دوسرا ابو اچھا انسان تھا یا برا، مگر میں اس سے سخت نفرت محسوس کرتی تھی۔ جب وہ گھر آتا تو میں کمرے میں بند ہو جاتی اور اپنے ابو کا پیار یاد کر کے روتی رہتی۔کچھ دن بعد ابو جان نے دادا سے کہا، جا کر میری بیٹی عاشی کو لے آؤ۔ دادا نے چچا کو شہر سے بلوایا اور انہیں میری امی کے گھر بھیجا۔ میں کھڑکی سے باہر جھانک رہی تھی جب میں نے چچا کو آتے دیکھا۔ دوڑ کر امی کے پاس گئی اور انہیں بتایا کہ عارف چچا آئے ہیں۔امی نے چچا کو ڈرائنگ روم میں بٹھایا اور آنے کا مقصد پوچھا۔ چچا نے کہا، عاشی کو لینے آیا ہوں۔ بابا جان نے کہا ہے کہ جب تمہارا دل چاہے، بچوں سے مل سکتی ہو، مگر اس معاملے پر عدالتوں میں جانے یا جھگڑا بڑھانے کی ضرورت نہیں۔ امی شاید یہی چاہتی تھیں، لہٰذا انہوں نے کہا، ٹھیک ہے۔ پھر مجھے آواز دی۔ میں دوڑ کر آئی اور چچا کے گلے لگ گئی۔ چچا مجھ سے بہت پیار کرتے تھے۔ انہوں نے پوچھا، عاشی، میں تمہیں لینے آیا ہوں، چلو گی؟ میں نے فوراً کہا، ہاں، میں شازی کے لیے بہت اداس ہوں، مجھے اس کے پاس لے چلیے۔امی نے مجھے نہلا دھلا کر اچھے کپڑے پہنائے، پیار کیا اور چچا کے ساتھ روانہ کر دیا۔ گھر پہنچ کر میں بہت خوش ہوئی، دوڑ کر ابو کے گلے لگ گئی۔ سب نے مجھے بہت پیار کیا۔ ابو کی آنکھوں سے آنسو چھلک پڑے۔ شازی بھی خوشی سے مجھ سے لپٹ گیا اور بولا، عاشی، امی کیوں نہیں آئیں؟ وہ کب آئیں گی؟چند سالوں میں حالات کافی بدلے۔ چچا کی نوکری لگ گئی، پھر دادی نے ان کی شادی کر دی۔ چچی بہت اچھی تھیں، وہ مجھ سے محبت کرتی تھیں اور کبھی مجھے بور نہ ہونے دیتی تھیں۔ ایک سال بعد ان کے ہاں بیٹی پیدا ہوئی، پھر چچا کی نوکری دوسرے شہر میں لگ گئی اور وہ چچی اور اپنی بیٹی کو لے کر چلے گئے۔دادا جان کا انتقال ہو گیا۔ گھر میں دادی، میں اور شازی رہ گئے۔ ابو کام پر چلے جاتے، ہم اسکول چلے جاتے اور دادی اکیلی رہ جاتیں۔ لوگ اکثر کہتے، بڑے بیٹے کی دوسری شادی کر دو۔ مگر ابو دوسری شادی کے لیے تیار نہ ہوتے۔ وہ کہتے، سوتیلی ماں آکر میرے بچوں کو پریشان کرے گی۔ جب شازی نے میٹرک کر لیا تو ابو نے اسے شہر کے کالج میں داخل کروا دیا۔ ایک دن میں گھر میں اکیلی تھی، دادی پڑوس میں گئی ہوئی تھیں اور ابو کام پر تھے۔ دروازے پر دستک ہوئی۔ میں نے پوچھا، کون؟ جواب آیا، عاشی، دروازہ تو کھولو، تمہاری امی نے بھیجا ہے۔امی کا نام سن کر میں نے دروازہ کھول دیا۔ ایک نوجوان دروازے پر کھڑا تھا۔ اس نے کہا، میں عباس کا چھوٹا بھائی ہوں، یعنی تمہاری والدہ کا دیور۔ میں نے اسے اندر بلالیا، لیکن جب اس نے نازیبا رویہ اختیار کیا تو میں گھبرا گئی اور رونے لگی، جس پر وہ فوراً چلا گیا۔دو سال بعد دادی کا بھی انتقال ہو گیا، اور گھر میں صرف میں اور ابو رہ گئے۔ انتقال کی خبر سن کر امی اچانک ہمارے گھر آئیں۔ پندرہ دن گزر چکے تھے، مگر وہ آکر ابو کے سامنے کرسی پر بیٹھ کر رو رہی تھیں۔ معلوم ہوا کہ عباس سے ان کی طلاق ہو چکی ہے، کیونکہ وہ اچھا انسان نہیں تھا۔ اس عرصے میں عباس نے امی کو بہت دکھ دیے اور پریشان رکھا۔ آخر کار، اس نے امی کو طلاق دے دی۔ امی نے رو رو کر ہر بات ابو کو تفصیل سے بتا دی۔ وہ بار بار کہہ رہی تھیں کہ اپنے ان بچوں کے واسطے تم مجھے معاف کر دو۔ مجھ سے بڑی بھول ہوئی جو میں نے اس بے وفا شخص کی خاطر اپنے پیارے بچوں اور اس گھر کو چھوڑ دیا تھا۔امی یہ بھی کہہ رہی تھیں کہ اگر آج میری ساس یا سسر زندہ ہوتے تو مجھے اس گھر سے نہ جانے دیتے، وہ مجھے دوبارہ روک لیتے۔ میں نے امی کی باتوں سے سمجھ لیا کہ وہ دوبارہ اس گھر میں لوٹ آنا چاہتی ہیں۔ تب میں نے ابو جان سے کہا کہ آپ امی جان کو معاف کر دیجئے۔ بے شک امی قصور وار تھیں، مگر انہیں اپنی غلطی کی کافی سزا مل چکی ہے۔ عباس سے ان کی طلاق ہو چکی ہے، اب آپ ان سے دوبارہ نکاح کر کے انہیں ان کا گھر واپس دے دیں۔جب میں نے بہت اصرار کیا تو ابو جان بولے کہ اچھا، میں سوچوں گا۔ پہلے شازی سے پوچھ لوں، تب تک تمہاری امی اپنے میکے چلی جائیں۔ میں پھر خود جا کر ان کے والد اور بھائیوں سے بات کروں گا۔جب سے امی کو طلاق ہوئی تھی، دادا جان اور دادی نے ہمیں ننھیال جانے کی اجازت نہیں دی تھی۔ ہم اس کے بعد پہلی بار ابو کے ساتھ نانا کے گھر گئے۔ نانا جان ابو کے آنے کا مطلب سمجھ چکے تھے۔ انہوں نے میرے والد کو ڈرائنگ روم میں بٹھایا کیونکہ ابو کا نانا جان سے کبھی جھگڑا نہیں ہوا تھا۔ نانا اب بھی ابو کی عزت کرنے پر مجبور تھے، اور ہم نواسوں کے ناتے بھی ان کا ابو سے ایک مضبوط رشتہ برقرار تھا۔میں اور شازی نے نانا جان کو منت سماجت کر کے راضی کر لیا، اور وہ امی کا نکاح دوبارہ ابو سے کرنے پر آمادہ ہو گئے۔ چونکہ اس سارے معاملے میں قصور وار امی تھیں، لہٰذا سب نے ابو جان کے اس فیصلے پر خوشی کا اظہار کیا۔ چھ سال کے بعد امی دوبارہ اپنے گھر لوٹ آئیں، لیکن ایک نئی عورت کے روپ میں۔ وہ پہلے جیسی نہ تھیں، نہ ابو سے لڑتی جھگڑتی تھیں، بلکہ ان کی بے حد خدمت، عزت اور قدر کرتی تھیں۔ انہیں اپنی غلطیوں کا احساس ہو چکا تھا اور وہ نادم تھیں۔ ابو نے انہیں معاف کر کے عظمت کا ثبوت دیا، اور امی ان کی احسان مند اور شکر گزار تھیں۔اس کے بعد ہمارا گھر سکون کا گہوارہ بن گیا۔ میں اب شادی شدہ ہو چکی ہوں، شازی کی بھی شادی ہو گئی ہے، لیکن امی اور ابو آج بھی آرام اور سکون سے رہتے ہیں۔ ان کے درمیان کبھی کوئی لڑائی نہیں ہوئی۔ میں اللہ کے اس معجزے پر شکر ادا کرتی ہوں کہ اس نے ابو کا گھر دوبارہ بسا دیا، اور وہ بھی مکمل سکون کے ساتھ۔ بے شک، انسان غلطی کر کے ہی سدھرتا ہے۔
Maan Ki Umeed,یہ ذکر اس گمشدہ بیٹے کا ہے، جسے میرے والدین بھی فراموش نہ کر سکے۔ ماں باپ ہمیشہ اولاد کے غم بانٹتے ہیں، لیکن ہمیں سمجھ نہیں آتا تھا کہ ہم اپنے والدین کا غم کس طرح بانٹیں؟ انہیں قاسم بھائی کے غم میں روتا دیکھ کر ہم خود حوصلہ ہار جاتے تھے۔ قاسم بھائی کو میں نے کبھی نہیں دیکھا، بس گھر والوں سے ان کا ذکر بہت بار سنا تھا۔ جب کوئی ان کا ذکر کر دیتا تو ماں کی آنکھیں اشکبار ہو جاتیں اور ان کے ہونٹوں سے یہی دعا نکلتی کہ وہ جہاں بھی ہو، سلامت رہے۔ وہ شاید اس لیے زندہ تھیں کہ زندگی کے کسی موڑ پر ان کا کھویا ہوا بیٹا آ ملے گا۔ میں نے جب سے ہوش سنبھالا، والدین کو اسی دکھ میں مبتلا پایا۔ اگر کبھی خوشی کا کوئی لمحہ ان کی زندگی میں آیا بھی، تو وہ اس خوف میں گزار دیا کہ کہیں اس کے پیچھے کوئی غم نہ چھپا ہو۔ انہوں نے بیٹے کے انتظار میں بائیس برس گزار دیے اور یہ مدت کم نہیں تھی۔میری ماں کے غم کے پس پردہ سارا مسئلہ جائیداد کا تھا۔ دادا ایک بڑے زمیندار تھے۔ میری دادی سارہ بی بی ان کی دوسری بیوی تھیں۔ وہ کافی سخت مزاج تھیں، گرچہ امی کو بڑی چاہ سے بہو بنا کر لائی تھیں، مگر امی سے کبھی نہ بنی۔ وجہ یہ تھی کہ دادی کو پوتا دیکھنے کی خواہش تھی، جبکہ میری ماں نے یکے بعد دیگرے تین بیٹیوں کو جنم دیا۔ تب ہی دادی نے کہہ دیا، اگر اب بھی لڑکی ہوئی تو ملک صاحب کی دولت و جائیداد میری سوکنوں کی اولاد لے جائے گی، کیونکہ میرے بیٹے کے حصے میں تو بیٹیاں ہی ہوں گی۔ بابا جان اپنی ماں کو سمجھاتے تھے کہ یہ سب اللہ کے اختیار میں ہے، آپ بہو کو برا بھلا مت کہا کریں۔ اس امر میں میری بیوی کا کوئی قصور نہیں ہے۔ہمارے سوتیلے تایا ابو بمعہ فیملی گاؤں سے شہر چلے گئے۔ دادی نے ان کے ساتھ جانا پسند نہیں کیا، کیونکہ انہیں میرے والد سے بہت محبت تھی۔ وہ انہیں چھوڑ کر جانا نہیں چاہتی تھیں۔ ان دنوں میری نانی امی کے لیے کافی فکر مند تھیں۔ وہ دادی کے مزاج سے بھی اچھی طرح واقف تھیں کہ جب تک اس عورت کو پوتے کے جنم کی خوشی نہیں مل جاتی، وہ نہ خود سکون سے رہے گی اور نہ میری بیٹی کو رہنے دے گی۔اب میری نانی کا زیادہ وقت دعاؤں میں گزرنے لگا، وہ اللہ تعالیٰ سے نواسے کی پیدائش کی دعا مانگتیں۔ ایک دن انہوں نے عجیب دعا مانگی کہ اے اللہ میری بیٹی کو بیٹا دے دے، چاہے پھر اس سے بیٹا چھین لینا، مگر ابھی میری دعا قبول فرما، نہیں تو ساس اس پر سوتن ڈال دے گی۔ جانے کیا سوچ کر نانی نے یہ دعا مانگی تھی۔ جب امی کو پتا چلا تو وہ بہت پریشان ہوئیں اور کہا اماں جی، آپ کو اس طرح کی دعا نہیں مانگنی چاہیے تھی۔ پھر اللہ نے میری ماں کو فرزند عطا کیا، جس کا نام قاسم رکھا گیا۔ امی اس سے بہت پیار کرتی تھیں، ایک لمحے کو خود سے جدا نہیں کرتی تھیں۔ دل میں یہ خوف بیٹھ گیا تھا کہ اگر قاسم ان سے دور ہو گیا تو وہ اس کی جدائی برداشت نہ کر سکیں گی۔ ان کے دل پر نانی کی مانگی ہوئی دعا کا ڈر بیٹھ گیا تھا۔ قاسم کے بعد میرا دوسرا بھائی پیدا ہوا، جس کا نام فاروق رکھا گیا۔ ماں کو بڑا بیٹا سب سے زیادہ پیارا تھا۔ وہ اسے دریا، نہر، پہاڑوں اور ایسی جگہوں پر جانے سے منع کرتیں، جہاں حادثہ پیش آنے کا احتمال ہوتا۔ قاسم یوں تو بہت فرمانبردار تھا، لیکن امی کی ان نصیحتوں کو ایک کان سے سن کر دوسرے کان سے اڑا دیتا تھا۔امی کہا کرتیں، میں نے قاسم کو ہمیشہ اداس دیکھا، اور جب میں اس سے پوچھتی تو وہ کہتا، پتا نہیں کیوں میرا دل ماندہ رہتا ہے، مجھے لگتا ہے میں کہیں کھو نہ جاؤں۔ خود کو اکیلا محسوس کرتا ہوں، حالانکہ میں اکیلا تو نہیں، آپ سب لوگ میرے ساتھ ہوتے ہیں۔ ماں پیار سے کہتیں، تیری بلائیں میرے سر، تو ایسی باتیں نہ کیا کر، جو ہم کو اداس کر دیتی ہیں۔میری دونوں بڑی بہنوں کی شادیاں اپنے سوتیلے تایا کے بیٹوں سے ہو گئیں اور وہ بیاہ کر سسرال چلی گئیں۔ فاروق بھائی کے بعد امی نے دو اور لڑکیوں کو جنم دیا۔ وہ بتاتی تھیں کہ جب میں بیمار ہو جاتی تو قاسم ہی گھر کے سب کام کرتا تھا۔ جب ٹھیک ہو جاتی، تب بھی میری خدمت گزاری میں لگا رہتا۔ راتوں کو میرے ساتھ علالت کے دنوں میں وہی جاگتا تھا۔ صحت مند ہونے کے بعد بھی وہ مجھے بستر سے اٹھنے نہیں دیتا تھا۔جب وہ ہم سے جدا ہوا، اس کی عمر چودہ، پندرہ برس تھی۔ اس نے میٹرک کا امتحان دیا تھا۔ یہ رمضان المبارک کا مہینہ اور بیسواں روزہ تھا۔ اس نے بھی روزہ رکھا ہوا تھا۔ اس کے کچھ دوست گاؤں سے ملنے آئے ہوئے تھے، انہوں نے قاسم سے کہا کہ وہ ان کے ساتھ نہانے چلے۔ ہمارے گاؤں کے قریب ایک بڑی نہر تھی، جہاں نوجوان لڑکے نہاتے اور تفریح کے لیے جایا کرتے تھے۔ قاسم بھائی اور فاروق بھائی دونوں ہی امی کو بتائے بغیر اپنے دوستوں کے ساتھ نہر پر چلے گئے۔ ماں بتاتی تھیں کہ انہوں نے دونوں بیٹوں کو جاتے وقت دیکھا تھا۔ فاروق آگے اور قاسم اس کے پیچھے تھا، جب ان کی نگاہ پڑی، قاسم دروازے سے نکل چکا تھا، صرف اس کا بازو ہی دیکھ سکیں، وہ تب ہی دروازہ بند کر کے گلی میں چلا گیا۔ امی کی پکار اُن کے حلق میں ہی رہ گئی۔ بس یہ بیٹے کی دید کا آخری منظر تھا اور یہ منظر میری ماں کی نگاہوں میں بس گیا تھا۔ یہ کہتے ہوئے ان کی آواز دکھ سے بھر جاتی کہ ہائے، میں تو اپنے بیٹے کو آخری بار پیار بھی نہ کر سکی۔فاروق بھائی قاسم کے ساتھ جاتا ضرور تھا، لیکن وہ پانی سے ڈرتا تھا، تب ہی اس نے کبھی نہر میں نہانے کی کوشش نہیں کی تھی۔ اسے تیرنا نہیں آتا تھا، اسی لیے وہ کنارے پر کھڑا رہتا، مگر قاسم نہر میں تیرنے کا شوقین تھا۔ لیکن اس دن بدقسمتی سے نہاتے وقت وہ اچانک ایک بڑے بھنور میں پھنس گیا  اس نے دوستوں کو مدد کے لیے پکارا۔ اسے ڈوبتے دیکھ کر کسی کی بھی ہمت نہ ہوئی کہ اسے بچانے جاتا۔ سب ہی کو یہ خوف تھا کہ اگر ہم نے بھنور میں چھلانگ لگائی تو ڈوب جائیں گے۔ جب فاروق نے دیکھا کہ کوئی متقاسم کو بچانے نہیں جا رہا، تو وہ مدد کے لیے گھر کی طرف دوڑا پڑا۔ اسے خبر نہیں تھی کہ پیچھے اس کے بھائی پر کیا گزری۔نہر کے قریب ہی خانہ بدوشوں کے خیمے تھے، جو اگلے دن کسی کو کچھ بتائے بغیر وہاں سے چلے گئے۔ وہاں کے رہنے والوں کا کہنا تھا کہ ان لوگوں نے میرے بھائی کو نکال لیا تھا، تب ہی وہ اس طرح اچانک چلے گئے۔ امی کا خیال تھا کہ انہوں نے ایسا ہی کیا ہوگا۔ میرے بھائی کو پانی سے نکالتے ہوئے دوستوں میں سے کسی نے نہیں دیکھا تھا۔ ان خانہ بدوشوں کو کوئی نہ جانتا تھا۔ میرے گھر والوں کو آج بھی اپنی غلطی کا شدت سے احساس ہے کہ اگر وہ اس وقت ان کے خیموں کی تلاشی لیتے تو اسی دن قاسم ان کو مل جاتا۔کئی ماہ گزر گئے، امی اپنے حواسوں میں نہ تھیں۔ ہر چیز سے لاتعلق سی ہو کر رہ گئی تھیں، کسی بات کا ہوش نہیں تھا اور میرے والد صاحب پیروں، فقیروں کے چکر میں پڑ گئے تھے۔ اسی دوران میرے دادا بھی انتقال کر گئے۔قاسم کو ڈھونڈنے میں والد صاحب نے کوئی کسر نہ چھوڑی، پھر کسی نے میرے بابا کو استخارہ کرنے کا مشورہ دیا، جس پر انہوں نے عمل کیا۔ رات کو خواب میں دیکھا، کوئی کہہ رہا تھا کہ فلاں جگہ جانا ہے، مگر اکیلے جانا ہے اور کسی کو نہ بتانا۔ بس اتنا ہی خواب تھا۔ صبح میرے والد نے چچا کو ساتھ لیا۔ وہ جگہ دادو شہر کے قریب واقع تھی۔ میرے چچا اکثر دادو آتے جاتے تھے اور تمام راستوں اور علاقوں سے واقف تھے، تب ہی بابا نے انہیں ساتھ لیا تھا۔یہ علاقہ بہت خراب تھا، لیکن انہیں وہاں کوئی نہ ملا۔ پھر دونوں نے آس پاس کے رہنے والوں سے پوچھا۔ انہوں نے بتایا کہ یہاں خانہ بدوش ٹھہرے ہوئے تھے، مگر رات کو اچانک چلے گئے۔ والد صاحب ناامید ہو کر واپس آ گئے۔اسی رات بابا جان نے اپنے والد کو خواب میں دیکھا، جو غصے میں کہہ رہے تھے کہ جب میں نے کہا تھا کہ اکیلے جانا اور کسی کو مت بتانا، تو پھر تم کیوں کسی کے ساتھ گئے؟ اب ساری زندگی قاسم کا انتظار کرو یہ خواب دیکھ کر بابا جان ہڑبڑا کر اٹھ بیٹھے اور بہت زیادہ پریشان ہو گئے۔ وہ اس بات پر ہر وقت افسردہ رہتے کہ کاش میں اکیلے جاتا، تو شاید میرا بیٹا مل جاتا۔ خدا جانے اس خواب کا کیا مطلب تھا۔ خواب سچا تھا یا محض ایک واہمہ؟ لیکن میرے والد کے دل میں یہ وہم بیٹھ گیا تھا کہ انہیں خواب میں ملے اشارے پر عمل کرنا چاہیے تھا۔بہر حال، یہ تو نصیب کی بات تھی کہ کوئی کھویا ہوا ملے یا نہ ملے، مگر تاسف ایک اور مصیبت بن کر دلوں میں کسی ناگ کی طرح بیٹھ گیا۔ والد نے خواب صرف والدہ کو بتایا، اور امی نے ہر کسی کو بتا دیا کہ ہم سے کہیں نہ کہیں غلطی ہوئی ہے، ورنہ ہمارا بیٹا ہمیں مل جاتا۔اس کے بعد میرے والدین کو کئی باتیں سننے کو ملیں۔ کوئی دلاسہ دیتا کہ وہ زندہ ہے، ضرور آئے گا۔ کوئی کہتا کہ وہ اس دنیا سے چلا گیا ہے، جب ڈوب گیا تو کہاں سے واپس آئے گا؟ لیکن میرے والدین یہ ماننے کو تیار نہیں تھے کہ وہ ڈوب گیا ہوگا۔ وہ کہتے تھے کہ جو ڈوب جاتے ہیں، ان کی لاش پانی پر آجاتی ہے۔ اگر ہمارا بیٹا ڈوبا ہوتا، تو ضرور اس کا کچھ نہ کچھ پتا چلتا۔ وہ یقین رکھتے تھے کہ وہ زندہ ہے اور کبھی نہ کبھی ضرور ملے گا۔ امید کا چراغ اسی طرح کبھی جلتا، کبھی بجھ جاتا تھا۔وقت تیزی سے گزرتا رہا، یہاں تک کہ بائیس سال گزر گئے۔ ماں اس صدمے کو سہتے سہتے کئی بیماریوں میں مبتلا ہو گئیں۔ زندگی میں انہوں نے جتنے دکھ دیکھے تھے، یہ دکھ ان سب پر بھاری تھا کہ بیٹے سے ملنے کی آس ٹوٹتی ہی نہیں تھی۔ایک روز ایک عجیب واقعہ ہوا۔تایا، جو شہر میں رہتے تھے، ہم سے ملنے آئے۔ انہوں نے بتایا کہ وہ ایک اسٹور پر خریداری کے لیے گئے تھے۔ ان کی بیوی گاڑی میں بیٹھی تھیں اور بیٹے ان کے ہمراہ اسٹور میں تھے۔ تب ہی دو لڑکے تائی کے پاس آئے اور بولے کہ آپ کو قاسم نے بلایا ہے تائی کو اس وقت میرا بھائی بالکل یاد نہ آیا۔ انہوں نے لڑکوں سے کہا کہ میں کسی قاسم کو نہیں جانتیتب لڑکوں نے جواب دیا کہ وہ تو آپ کو جانتا ہے یہ سن کر تائی نے کہا کہ اگر وہ مجھے جانتا ہے تو اسے کہو کہ یہاں آکر مجھ سے ملےلڑکوں نے جواب دیا کہ وہ یہاں نہیں آسکتا، اس کی مجبوری ہے۔ آپ ہمارے ساتھ چلیں، بس ایک بار اس سے مل لیجئے ان لڑکوں نے میری تائی پر کافی زور ڈالا، بہت منت سماجت کی کہ وہ ان کے ساتھ چلیں، مگر تائی نے انکار کر دیا اور وہ مایوس ہو کر چلے گئے۔جب اس بات کا ذکر انہوں نے اپنی بہو یعنی میری بڑی بہن سے کیا، تو وہ بے قرار ہو گئیں۔ بولیں کہ تائی جان، قاسم ہمارا کھویا ہوا بھائی ہے۔ وہ ہمیں ایک لمحے کو بھولتا نہیں، پل پل یاد رہتا ہے۔ آپ کیسے اسے بھول گئیں  بہرحال، آپا کے اصرار پر وہ دوبارہ اس جگہ گئیں کہ شاید وہ لڑکے وہاں آکر دوبارہ دکھائی دیں اور بات کر لیں۔ شاید قاسم کہیں قریب ہو اور اس نے تائی کو دیکھ لیا ہو، تب ہی ان لڑکوں کو ان کے پاس بھیجا ہو، مگر وہ لڑکے وہاں نہیں تھے۔نہ جانے کون تھے، کہاں سے آئے تھے اور کدھر چلے گئے؟ اتنے بڑے شہر میں ان کو تلاش کرنا تقریباً ناممکن تھا۔میری بہن کو مگر قرار نہ تھا۔ کافی دیر تک آس پاس کے دکانداروں سے پوچھا کہ شاید کوئی قاسم نام کے شخص کو جانتا ہو، لیکن کسی کو کچھ معلوم نہ تھا۔ آپا، تائی کے ہمراہ مایوس گھر لوٹ آئیں۔انہوں نے امی ابو کو یہ بات بتائی تو ایک بار پھر زخم تازہ ہو گیا۔ میرے ماں باپ کا چین و سکون جو پہلے ہی لٹ چکا تھا، مزید برباد ہو گیا۔یہ معمہ پھر بھی حل نہ ہوا کہ اگر قاسم زندہ ہے اور اس نے بازار میں تائی کو پہچان لیا تھا تو گھر لوٹ کر کیوں نہیں آتا؟ وہ اپنے ماں، باپ سے ملنے سے قاصر اور مجبور کیوں ہے؟ اور اگر وہ زندہ نہیں ہے تو پھر وہ لڑکے کون تھے، جو قاسم کا پیغام لائے تھے؟آخر کون سی مجبوریاں ہیں جو ہمارے بچے کو ہم تک آنے نہیں دیتیں؟کچھ لوگ کہتے ہیں کہ وہ کسی خطرناک گروہ کے قبضے میں ہے، جو اسے نکلنے نہیں دیتا۔ کچھ کہتے ہیں یہ سب محض وہم ہے۔ اگر وہ زندہ ہوتا تو کسی نہ کسی طرح رابطہ ضرور کرتا، مگر وہ شاید اب اس دنیا میں نہیں ہے۔میرے والدین جب تک زندہ رہے، انہوں نے اپنے بیٹے کی موت کو قبول نہیں کیا۔ وہ ہمیشہ اس یقین میں جیتے رہے کہ ان کا بیٹا زندہ ہے اور کبھی نہ کبھی انہیں ضرور مل جائے گا۔کہتے ہیں کہ جو بات یقین کے ساتھ ذہن میں بیٹھ جائے، وہ یا تو پوری ہو جاتی ہے یا پھر عمر بھر دل میں چبھتی رہتی ہے، یہاں تک کہ وہ خلش انسان کو قبر تک لے جاتی ہے۔میرے ماں باپ کے ساتھ بھی ایسا ہی ہوا۔عالم ارواح کے اسرار تو خدا ہی جانتا ہے، مگر ہم دل کو یہی تسلی دیتے رہتے ہیں کہ اگر زندگی میں میرے والدین اپنے کھوئے ہوئے بیٹے سے نہ مل سکے، تو عالم بالا میں ان کی روحیں ضرور آپس میں مل گئی ہوں گی۔مجھے اس کہانی سے یہی سبق ملا ہے کہ ہر لمحہ اچھی بات منہ سے نکالنی چاہیے، کیونکہ دعا اور بددعا کی قبولیت کی گھڑی کون سی ہے، یہ کوئی نہیں جانتا۔مگر کوئی ایک لمحہ ایسا ضرور آتا ہے، جب لبوں سے نکلی بات پوری ہو جاتی ہے۔
Khamosh Gudiya,چند برس قبل کی بات ہے، مجھے اپنے دفتر سے ایک دور دراز کے گاؤں ریسرچ کرنے کے لیے بھیجا گیا۔ میں اپنے معاونین کے ہمراہ ملک مہربان کی حویلی پہنچی۔ یہ گاؤں شہر سے کافی دور تھا، جہاں کچھ دور تک ہی گاڑی جا سکتی تھی، آگے راستہ نہ ہونے کی وجہ سے پیدل چلنا پڑتا تھا۔ چند ہی دنوں میں مجھے معلوم ہو گیا کہ یہاں کے لوگ انتہائی محنتی اور سادہ ہیں، جب کہ ملک بہت چالاک قسم کا جاگیردار تھا۔ایک بات جو سب سے زیادہ عجیب تھی، وہ یہ کہ مجھے دیکھ کر گاؤں کے لوگ ادھر اُدھر ہو جاتے۔ ملک صاحب بھی مجھے اُن لوگوں سے ملنے نہیں دے رہے تھے اور میرے ساتھ سائے کی طرح رہتے تھے۔ میں نے جان لیا کہ وہ اپنے عیبوں پر پردہ ڈالنا چاہتا ہے اور نہیں چاہتا کہ اس کے خلاف کوئی خبر اخبارات تک پہنچے، ورنہ اس کے سارے راز فاش ہو جاتے اور بدنامی علیحدہ ہوتی۔میں نے حویلی میں ایک خوبصورت اور معصوم سی لڑکی کو دیکھا، جو نہ کسی سے بات کرتی تھی اور نہ کچھ مانگتی تھی۔ کانچ کی گڑیا جیسی، صاف لگتا تھا کہ اس میں کوئی راز پوشیدہ ہے۔ اس کے سرخ گال اور گلابی ہونٹ، گلاب کے پھول کی طرح خوبصورت تھے۔ وہ صورت اور سیرت دونوں سے اچھی تھی۔ بنانے والے نے نہ جانے اس کے نصیب کیسے بنا دیے تھے۔ حویلی کے ملازمین اسے جھڑکتے، تو وہ رو پڑتی، تب میرا دل ٹکڑے ٹکڑے ہو جاتا۔مجھے اس سے ہمدردی اور محبت ہو گئی تھی۔ میں نے اسے درد و تکلیف میں دیکھا، تو تڑپ اٹھی۔ وہ رہتی تو ملک صاحب کی حویلی میں تھی، لیکن اس کی حیثیت ایک بے زبان جانور جیسی تھی۔ جانے وہ کون تھی اور کہاں سے آئی تھی؟ وہاں کوئی بھی مجھے اس بارے میں نہیں بتاتا تھا۔ اگر کوئی اسے روٹی پانی دے دیتا، تو کھا پی لیتی، ورنہ دو دو دن بھوکی رہتی تھی، مگر کچھ نہ مانگتی تھی، ہاں اس کے آنسو روانی سے بہتے تھے۔ اسے اتنا دکھی اور گم صم دیکھ کر میرا جی چاہتا کہ اس کے آنسو اپنے اندر جذب کر لوں، اس کے تمام دکھ درد سمیٹ لوں، مگر میں ملک صاحب سے ڈرتی تھی کہ وہ مجھے کام کے لیے گاڑی اور دوسری سہولیات دے رہے تھے، لیکن میں اس لڑکی کے بارے میں جاننے کے لیے بے چین تھی۔ جی چاہتا کہ اس سے پوچھوں چندا تجھے کیا دکھ ہے؟گاؤں کی عورتوں نے بھی اس کے بارے میں زیادہ کچھ نہ بتایا، بس اتنا کہا کہ اس کا نام صابرہ ہے۔ واقعی وہ اپنے نام کی طرح صابر و شاکر تھی، جب ہی تو تمام دکھ درد اپنے سینے میں جذب کر رکھے تھے اور اپنے آپ کو فنا کر دیا تھا۔کئی بار جب میں اپنے کام کے لیے گاؤں کی طرف نکلی تو اسے کچی سڑک کے کنارے انگلیوں سے مٹی کریدتے ہوئے پایا۔ اس کے پاس سے گزرتے وقت بارہا اسے متوجہ کرنے کی کوشش بھی کی، مگر وہ خود سے بے گانہ، مٹی کریدنے میں مصروف رہتی، تب ہی میں ایک نظر اسے دیکھتی گزر جاتی۔ایک دن جب میں اس کے پاس سے گزرتے ہوئے آگے بڑھ گئی، تب اپنے پیچھے قدموں کی چاپ سنائی دی۔ مڑ کر دیکھا تو وہ نظریں جھکائے، دوپٹے کے پلو کو انگلیوں پر لپیٹتی، میرے پیچھے چلی آ رہی تھی۔ بال بکھرے ہوئے اور کپڑے اس طرح پھٹے ہوئے جیسے کسی بھیڑیے نے اسے بھنبھوڑ دیا ہو۔ اس کی دونوں کلائیاں زخمی تھیں۔ میں نے فوراً فرسٹ ایڈ کا سامان نکالا اور اس کے زخموں کو صاف کر کے دوا لگائی۔اب میں اس کی کہانی بن سنے جان گئی تھی۔ اس کے زخمی وجود کی طرح اس کی روح بھی زخمی تھی۔ آج موقع تھا، میں اس سے کچھ نہ کچھ اگلو ا سکتی تھی۔ میں اس کی بربادی کی داستان پوچھتی رہی، اُسے جھنجھوڑتی رہی، مگر وہ کچھ بول ہی نہ رہی تھی۔بولو، میری جان چپ کیوں ہو؟ میں ایک ڈاکٹر ہوں اور میرا تعلق ایک این جی او سے ہے، جو عورتوں کی بھلائی کے لیے کام کر رہی ہے۔ تم مجھ سے اپنا کوئی دکھ، کوئی زخم نہ چھپاؤ۔مگر وہ کچھ نہ بولی، لیکن آنکھوں میں آنسو بھرے تھے۔چندا، کچھ تو بتا آخر تجھے کس ظالم نے اس حال پر پہنچایا ہے؟ کیوں تیری زبان پر تالا لگا ہے؟ کس نے تیری روح کو زخمی کیا ہے؟ تو بولتی کیوں نہیں؟یہ کیسے بولے گی، بی بی صاحبحویلی کی ملازمہ جانے کس وقت وہاں آ کھڑی ہوئی تھی۔تم کون ہو؟ میں نے پوچھا۔میں مہرالنساء، بی بی جی۔مہرو یہ گونگی بہری نہیں ہے۔ میری آواز سن کر آگے پیچھے دیکھتی ہے، پھر تم کیسے کہہ سکتی ہو کہ یہ گونگی بہری ہے؟آپ بھی بھولی ہیں بی بی لگتا ہے آپ کسی گاؤں میں پہلی دفعہ آئی ہیں۔ہاں، میں پہلی دفعہ کسی گاؤں میں آئی ہوں۔تو سنیے بی بی یہ کبھی نہ بولے گی۔ یہ ایک کھلونا ہے، جس سے ملک صاحب کا دل خوش رہتا ہے۔ یہ کانچ کی گڑیا ہے اور انہوں نے ہی اسے خاموش گڑیا بنا دیا ہے، تاکہ راز، راز ہی رہیں۔ اس کی زبان نہیں ہے۔مہرو نے اشارے سے اس کا منہ کھلوانا چاہا، مگر وہ اس قدر ڈری ہوئی تھی کہ اس نے منہ نہ کھولا، تب مہرو نے اشارے سے بتایا کہ اس کی زبان کٹی ہوئی ہے۔ میں یہ سن کر کانپ گئی۔مگر کیسے؟ہم زبان نہیں کھول سکتے، بی بی، ورنہ ہمارا بھی ایسا ہی حال ہو جائے گا۔یہ کہہ کر وہ آگے بڑھ گئی اور ساتھ ہی صابرہ بھی چلی گئی، مگر میرے قدم نہ اٹھتے تھے، جیسے زمین نے پکڑ لیے ہوں۔ شام کو میں اپنا کام ختم کر کے واپس آئی تو مہرو میرے کمرے میں چائے لے آئی۔ تب ہی میں نے صابرہ کا ذکر دوبارہ چھیڑا، تو وہ بولی، بی بی، اس بات کو یہیں رہنے دو۔ آپ کو اس کی کہانی سن کر کیا ملے گا؟ اور کوئی یہاں آپ کو کچھ بتائے گا بھی نہیں۔ بھلا شیر کے منہ میں کون ہاتھ ڈالتا ہے؟ آپ اپنے کام سے آئی ہو، چلی جاؤ گی، مگر ہمیں تو یہیں رہنا ہے۔مہرو، مجھ پر اعتبار کرو۔ میں یقین دلاتی ہوں کہ کبھی تمہارا نام میرے ہونٹوں پر نہیں آئے گا۔ میں گاؤں والوں کے حالاتِ زندگی جاننے آئی ہوں۔ تم میری مدد نہ کرو گی، تو میں اپنا کام کیسے مکمل کر پاؤں گی؟اس نے ڈرتے ڈرتے مجھ سے وعدہ لیا کہ میں اپنی رپورٹ میں صابرہ کا ذکر نہیں کروں گی۔ میں نے وعدہ کر لیا، تب وہ یوں گویا ہوئی۔آج سے اٹھارہ، بیس برس پہلے کی بات ہے۔ ہمارے گاؤں میں اللہ وسایا نامی ایک کسان اور اس کی بیوی جنتو رہا کرتے تھے۔ شادی کو عرصہ بیت گیا، مگر ان کے ہاں اولاد نہ ہوئی۔ وہ خدا کی ذات سے شاکی نہ تھے، لیکن لوگوں کی زبانیں کون بند کر سکتا ہے؟ سب ہی نے اللہ وسایا کو دوسری شادی کا مشورہ دینا شروع کر دیا، مگر وہ جنتو کو دکھ نہیں دینا چاہتا تھا، اس لیے اس نے دوسری شادی نہ کی۔ایک دن وہ شہر گیا، تو وہاں سے ایک ننھی منی گڑیا لے آیا۔ یہ چند دن کی بچی اس کے رشتہ دار کی تھی۔ بچی کی ماں اسے جنم دیتے ہوئے فوت ہو گئی، اور کوئی اس کی پرورش کرنے کے لیے تیار نہ تھا۔ بچی کے باپ نے اسے اللہ وسایا کے حوالے کر دیا اور کہا، تمہیں اولاد کی آرزو ہے، تم میری اس بچی کو اپنی اولاد کی طرح پال لو۔یوں وہ بچی کو گھر لایا اور بیوی کی خالی جھولی میں ڈال کر کہا، نیک بخت اسے خدا کا تحفہ سمجھ۔ نہ جانے اس بدنصیب کی ماں کو کیوں خدا نے مہلت نہیں دی کہ وہ اس معصوم کی پرورش کر سکتی۔ تم بہت پیار سے اس کی پرورش کرنا اور اسے محسوس نہ ہونے دینا کہ اس کے ماں باپ نہیں ہیں۔انہوں نے اس کا نام صابرہ رکھا اور بے حد محبت سے اس کی پرورش کرنے لگے۔ تب ہی پتہ چلا کہ بچی کے حقیقی والد بھی کچھ عرصے بعد انتقال کر گئے۔ اللہ وسایا اور جنتو کی زندگی پُرسکون تھی۔ ان کے اپنے کھیت تھے، مگر ملک کی نظریں ان کی ہر چیز پر تھیں، یہاں تک کہ اس کانچ کی گڑیا پر بھی۔ کیونکہ وہ چاند کا ٹکڑا تھی، اور ہر کوئی اندازہ کر سکتا تھا کہ جوان ہو کر یہ کتنی خوبصورت ہو جائے گی۔ایک دن اچانک اللہ وسایا کے گھر آگ لگ گئی۔ ہر طرف چیخ و پکار مچ گئی۔ لوگ جلدی جلدی آگ بجھانے کی کوشش کر رہے تھے، مگر ملک اطمینان سے اپنے گھر میں بیٹھا تھا۔ جنہیں زندہ رہنا تھا، وہ تو جل کر مر گئے، اور صابرہ کرموں جلی بچ گئی۔ اب اس کا کوئی وارث نہیں تھا۔رواج کے مطابق ہر لاوارث لڑکی ملک صاحب کی ملکیت ہوتی تھی، اور وہی اس کا وارث بنتا تھا۔ یوں ملک، صابرہ کا بھی وارث بن گیا۔ ان دنوں وہ صرف چھ برس کی تھی۔وقت گزرنے میں دیر نہیں لگتی۔ پلک جھپکتے دس برس بیت گئے، اور یہ چاند کا ٹکڑا ملک کی حویلی میں پورا چاند بن گیا۔ ملک کی وٹے سٹے کی شادی تھی۔ وہ ایک بیوی پر دوسری نہیں لا سکتا تھا، ورنہ اس کی بہن کو بھی سوکن کا منہ دیکھنا پڑتا۔ اگر ایسا نہ ہوتا، تو شاید خوبصورتی اور کم سِنی کی وجہ سے وہ صابرہ سے شادی کر لیتا۔ملکانی کے خوف سے، کہ کہیں یہ معصوم اس کے سامنے زبان نہ کھول دے، ملک نے اس کی زبان کاٹ دی۔ پھر اس بے بس لڑکی کو میرے سپرد کر دیا۔ تب سے اب تک یہ میرے پاس رہتی ہے۔ جب ملک صاحب کا دل کرتا ہے، اس معصوم کو ساتھ لے جاتے ہیں۔ پھر یہ بے زبان زخمی چڑیا کی مانند کانپتی ہوئی میرے پاس آ جاتی ہے اور کبھی کبھی میرے کندھے پر سر رکھ کر روتی رہتی ہے۔ میں اس کے آنسو پونچھتی ہوں، اور کچھ نہیں کر سکتی، بی بی کیونکہ شیر کی کچھار میں کون ہاتھ ڈال سکتا ہے؟ مجھے اپنی زندگی بھی تو پیاری ہے۔ میں یہ کہانی سن کر دم بخود رہ گئی۔ سوچا کہ اس کی خصوصی رپورٹ تیار کروں گی، لیکن مہرو ہاتھ جوڑنے لگی، بی بی، تم نے وعدہ کیا تھا کہ تم اس کا ذکر نہیں کرو گی۔ تم مجھے ضرور مروا دو گی۔ ملک صاحب کے ڈیرے پر سیاست دان اور بڑے بڑے افسر مہمان ہوتے ہیں۔ آپ ان کو نقصان پہنچانے کے خیال میں خود کو نقصان پہنچا بیٹھیں گی۔ میں اور صابرہ بھی جان سے جائیں گی۔مہرو، اگر تم میرا ساتھ دو، تو میں اس ملک صاحب کو بے نقاب کر دوں گی۔نہیں بی بی، ملک پکڑا نہیں جا سکتا۔ جب تک یہ آسمان قائم ہے، ایسے ملک یوں ہی ہم غریبوں کا لہو پیتے رہیں گے۔ اس پر ہاتھ ڈالنا آسان نہیں۔کاش میں ایسے ظالموں کا خاتمہ کر سکوں، میں نے جوش سے سوچا تھا۔ امید رکھو، ایک نہ ایک دن تم جیسے غریبوں کو بھی انصاف ملے گا، کیونکہ خدا کی لاٹھی بے آواز ہے۔ اس کے گھر دیر ہے، اندھیر نہیں ہے۔ابھی میں یہ رپورٹ تیار کر رہی تھی کہ میری نوکری جاتی رہی۔ مجھے اس بات کا بے حد صدمہ ہوا۔ اپنے کام سے محبت تھی اور جانے کس وجہ سے ہمارے آفیسر کو پروجیکٹ ختم کرنا پڑا۔ میری محنت رائیگاں گئی اور مجھے ملازمت سے بھی ہاتھ دھونے پڑ گئے۔ان دنوں میں بہت دل برداشتہ تھی۔ والدین نے شادی کے بندھن میں باندھ دیا۔ میں ابھی شادی نہیں کرنا چاہتی تھی، لیکن والدین کی نافرمانی بھی نہیں کر سکتی تھی، جنہوں نے مجھے پالا، پوسا، پڑھایا، لکھایا اور آج میں اس قابل تھی کہ ڈاکٹر بن چکی تھی۔ یوں میں اعلیٰ تعلیم یافتہ تھی، مگر ایسے گھرانے میں بیاہی گئی جہاں ساس ایک تو ان پڑھ اور پھر سوتیلی تھی۔ نندیں اور شوہر ایم اے، بی اے تھے، لیکن ان پڑھے لکھوں نے ایک ایم بی بی ایس ڈاکٹر کی قدر نہ کی۔اس گھر میں سوائے شوہر کے، سب نے جتنی میری اہانت کی، کوئی اس کا اندازہ بھی نہیں کر سکتا۔ شادی کے چوتھے دن شوہر نے کہا، کسی بھی نند کے منہ نہیں لگنا۔ پھر چھوٹی نند نے کہا، ہم میں سے تو کوئی بھی بھائی کی شادی تم سے کرنے پر راضی نہ تھا، صرف بھائی کی ضد کی وجہ سے آئی ہو۔یہ پہلی ذلت تھی جو اس گھر میں مجھے ملی، اور اس کے بعد تو سلسلہ شروع ہو گیا کہ یہ شادی سے پہلے آزاد رہ چکی ہے، گاؤں گاؤں جانے کیا کیا ریسرچ کرتی پھرتی تھی اور اسی ریسرچ ورک کے نتیجے میں نوکری سے بھی گئی۔ اچھی بھلی ملازمت کرتی تھی، اب اپنا کلینک کھولے گی، تو سرمایہ لگے گا، پھر یہ اور ہم پر حاوی ہو جائے گی۔ اس کی کمائی اس کے کام آئے گی، لیکن رعب دبدبہ ہم مفت میں جھیلیں گے۔ ہمیں ایسی کماؤ بہو نہیں چاہیے۔ساس نے بھی کہا کہ ہمیں تو ایسی بہو چاہیے جو گھر سنبھالے، کماؤ بہو کی ضرورت نہیں ہے۔سسر، میرے سگے ماموں تھے، مگر انہوں نے یہ نہ سوچا کہ میں ایک ڈاکٹر ہوں، میرا ایک مقدس پیشہ ہے۔ گھر والوں کی باتوں میں آ کر انہوں نے مجھ پر پابندی لگا دی کہ نہ نوکری کرو گی اور نہ کلینک کھولو گی، بس گھر پر رہو۔ ہمیں تمہاری کمائی کی ضرورت نہیں ہے۔جب بھی کوئی بات کرتی، ساس کہتیں، تم تو بہت عالم فاضل ہو۔ نندیں کہتیں، تمہیں تو سب پتا ہے، اتنا پڑھی لکھی جو ہو۔ حالانکہ میں اپنی تعلیم سے متعلق ان سے کبھی کوئی بات نہ کرتی، مبادا وہ یہ سمجھیں کہ مجھے غرور ہے۔صبح فجر سے اٹھ کر جو میں کام میں لگتی، تو رات دس بجے فارغ ہوتی۔ ساس سسر ناشتہ کرتے، پھر شوہر آفس اور نندیں اسکول جاتیں۔ میں سب کے لیے ناشتہ بناتی، خاور کے لیے لنچ بھی بنا کر دیتی کہ وہ دوپہر کو گھر نہیں آ سکتے تھے۔ ناشتے سے دس بجے فارغ ہوتی، تو دوپہر کا کھانا بناتی، وہ بھی ساس سسر کی پسند کا، اور ان سے پوچھ کر بناتی تھی۔ کبھی شوہر کا دل کچھ اور کھانے کو چاہتا، تو ساس سسر کا حکم آتا کہ ہم نہ کھائیں گے، ہمارے لیے کچھ اور بناؤ۔پھر برتن، کپڑے، صفائی، غرض ہر کام میں کرتی۔ مہمان آتے، تو کام مزید بڑھ جاتا۔ اس پر نندیں اور ساس اپنے اپنے کمروں سے باہر نہ نکلتیں۔ جب کھانا ٹیبل پر لگا لیتی، تو سب کو ان کے کمروں سے بلا لاتی کہ آ کر کھانا کھا لو۔ دروازہ کھولنے میں دیر ہو جاتی، تو کہتیں، بہری بنی بیٹھی ہے۔بڑی نند کا شوہر راہ چلتے مجھ پر غلط نظر ڈالتا اور خاص طور پر اس وقت کال کرتا جب میں گھر میں اکیلی ہوتی۔ بعد میں میرے شوہر کے کان بھرتا کہ یہ دوسرے مردوں سے فون پر بات کرتی ہے۔ حالانکہ مجھے معلوم بھی نہیں تھا، کیونکہ میں فون پر ان کی آواز پہچان بھی نہیں پاتی تھی اور بات بھی صرف اتنی کرتی کہ آپ نے غلط نمبر ڈائل کیا ہے۔ساس نے شوہر کے کان بھرے، اور آہستہ آہستہ انہوں نے میرے خلاف ایسا ذہن بنا لیا کہ مجھ سے بات کرنا بھی چھوڑ دیا۔ ان چار سالوں میں تین سال تو میں نے ایسے گزارے کہ سارا وقت نوکرانیوں کی مانند کام کرتی اور کوئی مجھ سے بات نہ کرتا۔ رفتہ رفتہ میری حالت پاگلوں جیسی ہو گئی۔والدین نے جب میرا حال دیکھا، تو اپنے ساتھ لے گئے اور ڈاکٹر کو دکھایا۔ اس نے دیکھتے ہی کہہ دیا کہ یہ سیریس ڈپریشن کا کیس ہے، اس کا علاج کروائیں، ورنہ بہت خطرناک صورتحال ہو جائے گی۔ چار ماہ تک میرا علاج ہوا۔جب کچھ بہتر ہوئی، تو شوہر مجھے لینے آ گئے، لیکن باقی دوائیں سسرال والوں نے کھانے نہ دیں کہ یہ عادی ہو جائے گی۔ لیکن اتنا فرق ضرور پڑا کہ میرے شوہر کو اندازہ ہو گیا کہ اس سلوک کے ساتھ میں اس گھر میں مزید نہیں رہ سکوں گی اور خودکشی کر لوں گی۔کیونکہ میرے شوہر کو ڈاکٹر نے بتا دیا تھا کہ یہ ماں نہیں بن سکی، تو اس کی وجہ ڈپریشن ہے۔ تب ہی خاور نے علیحدہ گھر کا انتظام کیا، جس سے مجھے ذہنی سکون ملا۔ پھر انہوں نے میری ملازمت کے لیے کوشش کی اور مجھے دوبارہ نوکری مل گئی۔جب ذہنی سکون ملا، تو اللہ کے کرم سے ماں بننے کی خوشی بھی اگلے ہی ماہ مل گئی۔ وقت آسانی سے گزرنے لگا اور پھر بیٹے کو پاکر تو نہال ہو گئی، تاہم میں وہ چار سال نہیں بھلا سکتی جو سسرال میں گزرے تھے ، کیونکہ شادی سے پہلے اپنی ستائیس سالہ زندگی میں اتنا نہیں روئی تھی، جتنا ان چار سالوں میں روئی ہوں۔ اللہ نے میرے صبر کا پھل دیا، لیکن میں یہ ضرور کہوں گی کہ قسمت کی بات ہوتی ہے، کوئی عورت تعلیم یافت ہو یا معمولی مقام رکھنے والی، اگر قسمت اچھی ہے تو شادی کے بعد آرام کی زندگی گزارے گی ، ورنہ اعلیٰ تعلیم یافتہ عورتوں کو بھی سرال اور گھر سے بہت دکھ مل جاتے ہیں۔ کافی دن ایک سرکاری اسپتال میں کام کرنے کے بعد اچانک میرا تبادلہ ملک صاحب کے گائوں میں ہو گیا۔ ایک دن میں اسپتال میں اپنے فرائض انجام دے رہی تھی کہ گائوں والے ایک مریضہ کو لائے۔ جب میں نے اسے دیکھا تو خوشی کی انتہانہ رہی ، وہ مہر النساء تھی۔ میں نے اسے دیکھا اور دواوغیرہ لکھ دی، کافی کمزور نظر آرہی تھی۔ صابرہ کے بارے پوچھا تو اس نے ٹھنڈی آہ بھر کر کہا۔ اس کے بارے میں کچھ نہ پوچھیں ، وہ اب اس دنیا میں نہیں ہے۔ کیا کہا؟ میں نے حیرت زدہ ہو کر کہا، کیا ہوا تھا اسے ؟ کچھ نہیں ڈاکٹر بی بی  وہی جو ہونا تھا۔ بس ایک دن گائوں والوں نے سنا کہ صابرہ بد چلن ہے ، اس لیے بدنامی سے بچنے کے لیے کنویں میں کود گئی۔ کچھ نے کہا۔ وہ پاگل سی تھی نا ، ، اس اس لیے کود گئی ہوگی۔ ہوگی۔ تو تو کیا واقعی اس نے کنویں میں کود کر خود کشی کی تھی ؟ اللہ جانتا ہے بی بی، لیکن وہ مرنا نہیں چاہتی تھی، زندگی ہر کسی کو پیاری ہوتی ہے، خواہ کتنے برے حالات کیوں نہ ہوں، لیکن ایک بات کہوں گی۔ بدنامی صرف عورت کی ہی نہیں، مرد کی بھی ہوتی ہے۔ آگے آپ خود سمجھ دار ہیں۔ مرد بد نامی سے بچنے کے لیے کسی مظلوم کو صفحہ ہستی سے مٹا سکتا ہے، جبکہ وہ طاقت ور بھی ہو۔ ہاں تم ٹھیک کہتی ہو۔ میں ایک لیڈی ڈاکٹر ہوتے ہوئے اپنے حقوق کا تحفظ نہ کر سکتی، جب تک میرے شوہر نے ساتھ نہ دیا۔ وہ بے چاری تو پھر مظلوم اور بے آسرا لڑکی تھی، جس کا کوئی والی وارث نہیں تھا۔ وہ اگر جان سے گزر گئی یا کسی نے اسے صفحہ ہستی سے مٹا دیا تو اس کا پرسان حال کون ہو گا؟ آج بھی جب صابرہ کا معصوم چہرہ یاد آتا ہے تو آنکھوں میں آنسو بھر آتے ہیں اور میں دعا کرتی ہوں کہ رتی ہوں کہ کوئی عورت تعلیم یافتہ ہو ، وارثوں والی ہو یا لاوارث بر ویالا داری ، بس اس کی قسمت اچھی ہونا چاہیے، کیونکہ نہ صورت کام آتی ہے اور نہ تعلیم ، صرف اچھی قسمت ہی کام آتی ہے۔
Taqdeer ka Milan,یونیورسٹی کی طرف سے پہلی بار ہماری کلاس سیف الملوک، مری، اور آزاد کشمیر کے تفریحی ٹرپ پر جا رہی تھی۔ مقررہ دن ہم اساتذہ کے ہمراہ سفر پر روانہ ہوئے۔ سب خوشی سے نہال تھے، لیکن انیقہ چپ چپ تھی۔ میں نے کہاتم تو ایسے اداس ہو، جیسے ٹرپ پر نہیں، ماتم میں جا رہی ہو۔ دیکھو تو، سب خوش ہیں، ہنسی مذاق کر رہے ہیں، اور تم ہو کہ خاموش بیٹھی ہو۔وہ پھر بھی چپ رہی تو میں نے نرمی سے کہاانیقہ، میں تمہاری دوست ہوں، اگر کوئی سنجیدہ مسئلہ ہے تو مجھے بتا دو۔اس پر وہ بولیہاں، بہت سنجیدہ مسئلہ ہے۔ امی ابو چاہتے تھے کہ میرا رشتہ ماموں کے بیٹے فرہاد سے ہو جائے، کیونکہ وہ امیر کبیر لوگ ہیں اور ماں اپنی اُس انجانی خواہش کی تکمیل کے لیے مجھے بہو بنا کر بھائی کو خوش دیکھنا چاہتی تھیں۔ لیکن ایسا ممکن نہ لگتا تھا، کیونکہ ممانی اپنی بھانجی کو بہو بنانا چاہتی تھیں، جس کی وجہ سے امی اکثر آزردہ رہتی تھیں۔ پھر اللہ نے ان کی سن لی، اور خود فرہاد نے اپنی ماں پر دباؤ ڈالا کہ اسے مجھ سے ہی شادی کرنی ہے۔ یوں مجبور ہو کر انہوں نے میرا رشتہ مانگ لیا، اور ہماری منگنی ہو گئی۔انیقہ نے بتایا تو میں نے حیرانی سے کہایہ تو خوشی کی بات ہے، پھر تمہیں اداسی کیوں ہے؟آگے سنو تو وہ بولی۔دو سال منگنی رہی۔ میرے ایم اے مکمل ہونے کے بعد شادی کی تاریخ رکھی جانی تھی، لیکن اب اچانک ممانی نے پیغام بھجوا دیا کہ وہ منگنی ختم کر رہے ہیں۔واقعی یہ ایک سنجیدہ معاملہ تھا۔ انیقہ کا اداس ہونا فطری بات تھی۔ میں نے اسے تسلی دیتے ہوئے کہادکھ نہ کرو، ہر کام میں اللہ تعالیٰ کی طرف سے بہتری ہوتی ہے۔ یقینا تمہیں فرہاد سے محبت تھی، اسی لیے منگنی ٹوٹنا تکلیف دہ لگ رہا ہے؟نہیں، ایسی بات نہیں ہے۔ نہ مجھے فرہاد سے محبت تھی اور نہ نفرت۔ ہمارے درمیان محبت کا کوئی معاملہ تھا ہی نہیں۔ اصل بات یہ ہے کہ میرے والد صاحب کینسر کے مریض ہیں اور ہم تین بہنیں ہیں۔ میں سب سے بڑی ہوں۔ ان کی شدید خواہش ہے کہ ان کی زندگی میں کم از کم دو بیٹیوں کی شادی ہو جائے، کیونکہ تیسری ابھی چھوٹی ہے۔ جب بڑی بہنیں بیاہ دی جائیں گی، تو اس کی شادی بھی آسان ہو جائے گی۔میں نے اسے سمجھایاشادی کا ایک وقت مقرر ہے، جیسے موت کا ہوتا ہے۔ تم بس اچھے کی امید رکھو اور اداس مت رہو۔میں اپنے لیے نہیں، اپنے والدین کے لیے اداس ہوں، جنہیں میری منگنی ٹوٹنے کا دکھ جھیلنا پڑے گا۔ تبھی میں ٹرپ پر آنے کا ارادہ نہیں کر رہی تھی، مگر تمہارے خیال سے آ گئی کہ کہیں تم میرے بغیر تنہائی محسوس نہ کرو۔میں نے اس کا ہاتھ تھام کر کہاتم اس طرح اداس رہو گی، تو میں بھی انجوائے نہیں کر سکوں گی۔ دیکھو، اس ٹرپ میں شامل ہونے کو اپنے لیے نیک شگون سمجھو۔ یہ سیر تمہارے لیے نصیب کے دروازے کھولے گی۔ مجھے یقین ہے کہ سیف الملوک پر تمہیں کوئی ایسا ہم سفر ملے گا جو خوبصورت ہونے کے ساتھ ساتھ نیک سیرت بھی ہوگا۔مذاق مت کرو وہ اور بھی رنجیدہ ہو گئی۔میرے دکھ پر تم نے دیومالائی کہانی گھڑ لی ہےمیں مذاق نہیں کر رہی۔ مجھے ایسا لگتا ہے جیسے تم اس ٹرپ میں اسی لیے جا رہی ہو کہ وہاں تمہیں اپنا ہمسفر ملنے والا ہے میں نے پورے یقین سے کہا۔کیا میں کوئی لاٹری کا ٹکٹ لے کر جا رہی ہوں کہ وہاں قدم رکھتے ہی قسمت جاگ اٹھے گی؟ سعدیہ، تم کیسی دوست ہو؟ تمہیں تو غم خواری کرنا بھی نہیں آتیمیں واقعی شرمندہ ہو گئی کہ اس کے آنسو پونچھنے کی بجائے میں نے مذاق شروع کر دیا تھا۔ وہ بہت گہرے صدمے میں تھی۔ منگنی ٹوٹ جانا کوئی معمولی بات نہیں ہوتی، خاص طور پر جب باپ کینسر جیسے موذی مرض میں مبتلا ہو۔ اس کی آنکھوں سے بہتے آنسو دیکھ کر میرا دل بیٹھ سا گیا۔تب میں نے دل سے دعا کیاے میرے رب میری دوست کا دل شاد کر دے، اسے منگنی ٹوٹنے کے دکھ سے نجات دے، اور جب یہ ٹرپ سے لوٹے، تو اسے ایسا جیون ساتھی عطا کر، جو اسے چاہتا ہو اور یہ بھی اسے چاہتی ہواس کے بعد ہم راستے بھر خاموش رہیں۔ ہم دونوں بہت جذباتی ہو رہی تھیں۔ پتا نہیں یہ اداسی بھرا، لمبا سفر کیسے کٹے گاجوں توں سفر تمام ہوا اور ہم جھیل سیف الملوک پہنچے، جس کے دیکھنے کی ہمیں بہت خواہش تھی، کیونکہ اس کے بارے میں سن رکھا تھا کہ یہاں پریاں آتی ہیں۔ پروفیسر صاحب نے کہا کہ جھیل تک پیدل جانا ہوگا۔ جاتے وقت میڈم ساتھ تھیں، انہوں نے سختی سے کہا رکنا نہیں، بلکہ چلتے جانا ہے۔تھوڑی دور چلے تھے کہ مجھے پیروں میں درد محسوس ہوا۔ راستے میں ایک ہوٹل تھا، وہاں سے درد کش دوا کے بارے میں پوچھا۔ تب ہی وہاں بیٹھے ایک لڑکے نے اپنے دوست سے کہاان کا ابھی سے یہ حال ہے، آگے کیا ہوگا؟خیر، ہم چلتے رہے۔ انیقہ ابھی تک اپنے افسردہ خیالات میں گم تھی۔ پیروں میں درد محسوس کرنے کے باوجود میں اس کے ساتھ قدم سے قدم ملا کر چل رہی تھی۔ چلتے چلتے ہم تھکنے لگے، تب ہی جھیل ہماری نظروں کے سامنے آ گئی۔ وہ منظر اتنا خوبصورت تھا کہ جی چاہتا تھا، اسے سدا کے لیے اپنی آنکھوں میں بسا لیں۔ہم سے آگے جو گروپ تھا، اس کے ساتھ پروفیسر صاحب تھے، جو کچھ طلبا کو کہانی سنا رہے تھے۔ وہ کہنے لگےاب کہانی کے مطابق اپنی آنکھیں ایک پل کے لیے بند کر لو اور پھر کھول کر جھیل کے گہرے سفید پانی میں دیکھو گے، تو تمہیں وہاں ایک نہایت حسین لیکن اداس پری نظر آئے گی، کیونکہ جھیل میں اس کا ساتھی کھو جاتا ہے۔سب نے آنکھیں بند کر لیں، اور جب کھولیں تو اچانک وہاں انیقہ نظر آ گئی، کیونکہ اسی وقت ہم جھیل کنارے پہنچے تھے۔ سب کہنے لگےلو بھئی، حسین پری آ گئی ہےپروفیسر صاحب، جو وہاں کی کوئی مشہور لوک کہانی سنا رہے تھے، وہ بھی ہنس پڑے۔ ایک طالبہ نے مذاق میں کہایہ حسین پری نہیں، بھوت ہےخیر، بات مذاق میں ختم ہو گئی۔ انیقہ آگے جانا چاہتی تھی، لیکن ہم نے اس کا ساتھ دینے سے انکار کر دیا کہ ہم تھک گئے تھے۔ جب انسان تھک جائے تو سیر کا دل نہیں کرتا اور ہمت جواب دے جاتی ہے۔ تاہم، انیقہ نے پیدل چل کر اپنا غم غلط کرنا تھا۔ اس نے کسی طرح مجھے راضی کر لیا کہ تھوڑا اور آگے چلتے ہیں، جبکہ گارڈ بار بار سیٹی بجا رہا تھا کہ آگے نہیں جانا۔ بہرحال، ہم چند قدم چل کر واپس آ گئے۔انیقہ کے ساتھ میں، چند ہم جماعت لڑکیاں، اور ایک لڑکا مبین احمد تھا۔ خیر، آگے جا کر وہ انگلش ڈیپارٹمنٹ کے لڑکوں سے جا ملا۔ شاید اسے ہم طالبات کے ساتھ سیر کا مزہ نہیں آ رہا تھا۔ تاہم، اب انیقہ کی طبیعت کچھ ہشاش بشاش لگ رہی تھی۔ شاید صحت مند فضا کا اثر تھا کہ وہ خوش نظر آ رہی تھی اور بہت اچھی لگ رہی تھی۔ میں نے کہاایسے ہی ہنستی مسکراتی رہا کرو، خوشی تم پر سجتی ہے۔ دیکھو، کتنی خوبصورت لگ رہی ہو۔میرا یہ کہنا تھا، اور جیسے فوراً میری نظر لگ گئی ہو۔ پل بھر میں اسے ٹھوکر لگی اور وہ ڈگمگا کر گر گئی۔ پیر مڑ جانے سے شاید موچ آ گئی تھی۔ وہ وہیں زمین پر کچھ دیر بیٹھی رہی۔ میں نے سہارا دے کر اسے اٹھایا۔ وہ اب تیز نہیں چل سکتی تھی، یوں ہم گروپ سے کچھ پیچھے رہ گئے۔تب ہی قریب سے گزرنے والے ایک نوجوان نے پوچھاکیا آپ تکلیف میں ہیں؟ کیا آپ کو چلنے میں دشواری ہو رہی ہے؟شاید اس نے انیقہ کو گرتے ہوئے دیکھ لیا تھا۔ انیقہ نے اس کے سوال کا جواب نہ دیا، بلکہ منہ دوسری طرف پھیر لیا۔ تب اس نوجوان نے اپنے بیگ سے ایک ڈبیا نکال کر میری طرف بڑھائی اور کہایہ ان کے پیر پر لگا دیں، شاید موچ آ گئی ہے۔ درد بھی کم ہو جائے گا۔میں نے اس کے رویے سے اندازہ لگایا کہ یہ ڈاکٹر ہے۔ بہرحال، اس خیال سے ڈبیا اس کے ہاتھ سے لے لی کہ اگر انیقہ کو زیادہ درد ہوا تو مزید پیدل کیسے چلے گی۔ ہم پہلے ہی گروپ سے کافی پیچھے رہ گئے تھے، تب ہی اسے پیاس لگی۔ سامنے ایک جھونپڑی میں ایک عورت کھڑی تھی۔ ہم نے پانی مانگا، اس عورت نے پانی لا کر دیا، تو میں نے انیقہ کو پین کلر دی اور اس دوران عورت سے باتیں کرنے لگی۔عورت کے بچے ہمارے گرد اکٹھے ہو گئے اور کھال بجا کر بھنگڑا ڈالنے لگے۔ میں سمجھ گئی کہ یہ خرچی مانگ رہے ہیں۔ میں نے بیگ سے کچھ بسکٹ اور تھوڑے سے پیسے نکال کر ان کو دیے۔ وہ خوش ہو گئے۔ ان کے معصوم چہروں پر خوشی دیکھ کر ہمیں بھی بہت خوشی ہوئی۔ہمارا گروپ کافی آگے نکل گیا تو پروفیسر صاحب نے سب سے کہا کہ ٹھہر کر ہمارے آنے کا انتظار کریں۔ اس طرح لڑکے اور لڑکیاں ٹھہر کر ہمارا انتظار کرنے لگے۔ ہم ابھی آہستہ آہستہ چلتی ہوئی آ رہی تھیں کہ راستے میں وہی نوجوان پھر مل گیا، جس نے دوا کی ڈبیا دی تھی۔ اس نے رک کر پوچھا، کیا آپ تھک گئی ہیںیہ ایک مشفقانہ سوال تھا۔ انیقہ نے اس کیخوبصورت جانب دیکھا، تو بے دھیانی میں ایک بار پھر اس کا پیر چھوٹے سے پتھر پر پڑ گیا۔ وہ گرنے کو تھی کہ میں نے اسے تھام لیا۔ تب ہی اس لڑکے نے کہا، آپ سے چلا نہیں جا رہا، کیا آپ تھک گئی ہیںوہ چپ رہی، تو میں نے اس سے پوچھا، کیا ہم ٹھیک راستے پر جا رہے ہیںوہ بولا، ہاںہم دریائے کنہار کے پل کے پاس تھے کہ اس نے کہا، تھوڑی دیر بیٹھ جائیے نہیں، آگے سب انتظار کر رہے ہیں، ہم یہاں نہیں رک سکتے۔ میں نے جواب دیا یہ تھک گئی ہیں، اس لیے میں نے رکنے کو کہا ہے۔ اس نے انیقہ کی طرف اشارہ کیا خیر، آپ کی مرضی۔ ویسے آپ لوگ کہاں سے آئے ہیںمیں نے جواب میں اپنی یونیورسٹی کا نام بتا دیا۔ تب اس نے انیقہ سے پوچھا، آپ وہاں کس علاقے میں رہتی ہیں جواب مجھے ہی دینا پڑا  یونیورسٹی میں، کیونکہ ان کے بھائی وہاں ملازم ہیں۔ میں نے انیقہ کی طرف اشارہ کیا اب چلو، دیر ہو رہی ہے، سب ہمارا انتظار کر رہے ہوں گے۔ جلدی چلو۔ میں نے کہا تو اس شخص نے انیقہ کا نام بھی سن لیا  تھوڑا آگے جا کر میں نے مڑ کر دیکھا، تو وہ انیقہ کے چلنے کے انداز سے کچھ متفکر نظر آیا۔ وہ اسے ہی دیکھ رہا تھا۔ تب ہی میں نے سوچا، ہو نہ ہو یہ کوئی ڈاکٹر ہی ہے ناران روڈ پر آنے سے پہلے ایک انکل ملے، جو جیپ میں تھے اور فیملی کے ساتھ تھے۔ انہوں نے پوچھا، آپ پیدل آ رہی ہیں جی، میں نے جواب دیاکیا آپ آئے بھی پیدل تھیں جی ہاں انکل، ہم پیدل ہی آئے تھے وہ حیران ہوئے اور بولے، اگر آپ چاہیں تو جیپ پر ہم آپ کو آگے چھوڑ دیتے ہیں ہم نے شکریہ کہہ کر انکار کر دیا، کیونکہ سامنے روڈ کے کنارے ہمارے پروفیسر، میڈم شائستہ اور سب ہم جماعت ہمارے انتظار میں کھڑے تھے۔ اپنے ہوٹل پہنچ کر آرام کرنے کے لیے اپنے اپنے کمروں میں چلے گئےانیقہ اب اداس نہیں تھی، لیکن اب بھی خاموش تھی۔ اگلے دن جب ہم لالہ زار پہنچے، تو اس کی نظریں کسی کو تلاش کر رہی تھیں۔ سب تصویریں بنا رہے تھے، وہ بھی تصویریں بنانے لگی۔ پھر اچانک ہی وہ ٹھٹھک اٹھی۔ اپنے کیمرے سے جس منظر کی وہ تصویر لے رہی تھی، اس میں اچانک دو لڑکے آ گئے تھےان میں ایک وہی نوجوان تھا، جس نے انیقہ کے لیے درد کی دوا دی تھی۔ جب اس نے ہمیں دیکھا، تو وہ بھی کھل اٹھا اور ہمارے پاس آ کر بولا، آپ لوگوں نے ہماری تصویریں بنائی ہیں۔ اب یہ تصویر ہمیں بھیجئے گا اس نے اپنا نام اور پتہ لکھ کر ہمیں دے دیا اور ہم لالہ زار کی طرف روانہ ہو گئے جیپ پر راستہ خطرناک تھا، مگر ہم جلد پہنچ گئے۔ وہاں پہنچ کر انیقہ کی خوشی دو چند ہو گئی، کیونکہ تھوڑی دیر بعد دوسری جیپ پر وہ دونوں نوجوان بھی وہاں آ گئے تھے۔ اب انہوں نے کیمرہ نکالا اور تصویریں بنانے لگے انیقہ سمجھ گئی کہ پاس سے گزرتے وقت یہ تصویریں لیں گے، تو اس نے منہ دوسری طرف کر لیا۔ واپسی میں پھر سے وہ اداس لگی، لیکن اب اداسی کی وجہ اور تھی۔ وہ لالہ زار سے واپس جانا نہیں چاہتی تھی۔ ہمارے ہوٹل کے ساتھ دریائے کنہار گزرتا تھا۔ پہلے سب لوگ وہاں گئے، پھر بازار۔ لڑکیوں نے شالیں اور کچھ خشک میوہ جات لیے۔ جب واپس ہوٹل آئے تو حیرت ہوئی کہ وہی نوجوان اور اس کا دوست سامنے کھڑے تھے۔ وہ چائے پی رہے تھے۔ لگتا تھا کہ وہ بھی اسی ہوٹل میں ٹھہرے ہوئے ہیں۔ ہم اوپر اپنے کمرے میں آ گئیں۔ انیقہ کھڑکی سے نیچے دیکھنے لگی۔ نہ جانے کیوں وہ اسے دیکھنا چاہتی تھی۔تب ہی میں نے پرس سے نوجوان کا دیا ہوا پتہ اور فون نمبر نکال کر دیکھا۔ اس کا نام منصور اور دوست کا نام شہباز لکھا ہوا تھا۔ اس کے بعد ہم واپسی کے لیے تیار ہونے لگے۔ واپسی پر وہ پھر اداس تھی۔ میں اسے سمجھا رہی تھی کہ اس طرح تفریح کو برباد نہ کرو اور ایک پل کے لیے ملنے والے اجنبی کی یاد کو روگ بنا کر نہ چلو، اس طرح بھلا کیسے گزرے گی؟ہم آزاد کشمیر گئے، پھر وہاں سے مری، لیکن وہ تمام وقت افسردہ ہی رہی۔ میں اس کے اس موڈ سے سخت بور ہوئی۔ جب ہم مانسہرہ پہنچے، تو میں نے اس سے شکوہ کیا کہ مجھ بے چاری کا کیا قصور؟ آخر میں کہاں جاؤں؟ اس پر وہ بہت روئی، اور اب بجائے اس کی اشک شوئی کے، میں نے اسے بہت ڈانٹا کہ پاگل مت بنو سفر میں لوگ چند لمحوں کے لیے ہی ملتے ہیں۔آخر میرے ساتھ ہی ایسا کیوں ہوتا ہے؟ میں نے اسے تسلی دی کہ یہ وقتی بات ہے، محض اتفاق ہے۔ دو چار روز میں یہ کیفیت دور ہو جائے گی۔ منصور اور شہباز کی تصویریں بہت اچھی آئی تھیں۔ وہ منصور کی تصویر کو دن میں کئی کئی بار دیکھتی۔ مجھے کچھ سمجھ میں نہ آ رہا تھا کہ آخر اس پگلی کو کیا ہوا ہے؟ خدا جانے اس کی منگنی کس وجہ سے ٹوٹی، مگر اب تو وہ کہتی تھی کہ مجھے منگنی کے ٹوٹنے کا ذرا بھی ملال نہیں رہا۔ وہ اب کسی اور کے خیال میں کھوئی رہنے لگی تھی۔منصور نے اپنا پتہ لکھ کر مجھے دیا تھا۔ میں نے انیقہ سے تصویریں لے کر اس کے پتے پر پوسٹ کر دیں اور اپنا فون نمبر بھی لکھ دیا کہ اگر تصویریں مل جائیں، تو فون پر بتا دینا۔ دو دن بعد اس کا فون آیا کہ تصویریں مل گئی ہیں، اور یہ بھی بتایا کہ اس نے اپنے والدین سے انیقہ کے بارے میں ذکر کیا ہے۔ وہ اس کی پسند پر راضی ہیں، لیکن وہ اس کے گھر والوں تک رسائی کیسے حاصل کریں؟تب منصور نے منت کی، پلیز، میری مدد کرو۔یہ انیقہ کے لیے ایک بہت بڑی خوشخبری تھی۔ بہرحال، میں نے منصور کی گفتگو کے بارے میں اسے کچھ نہ بتایا، لیکن منصور کو انیقہ کے بارے میں سب کچھ بتا دیا۔ ایک ہفتے کے اندر اندر منصور اپنے والدین کے ہمراہ آ گیا۔ پہلے یہ لوگ ہمارے گھر آئے، امی نے منصور اور اس کے والدین کو پسند کیا، پھر یہ لوگ رشتہ لے کر میری امی کے ہمراہ انیقہ کے گھر گئے۔ اس کے گھر والوں کو بھی یہ لوگ پسند آ گئے۔جب رب کسی پر مہربان ہو اور کسی کو ملانا چاہے، تو یوں بھی ملا دیتا ہے۔ انیقہ دل سے دکھی تھی، اس کے والدین منگنی ٹوٹ جانے سے دکھی تھے، منصور کی لگن سچی تھی۔ اللہ تعالیٰ نے ان کی خاموش دعاؤں کو قبول کر لیا، ان کی مراد بر آئی اور انیقہ کی شادی منصور سے ہو گئی۔آج وہ ہنسی خوشی زندگی گزار رہے ہیں۔ انیقہ کہتی ہے، میں سوچ بھی نہ سکتی تھی کہ اس ٹرپ میں مجھے جیون ساتھی مل جائے گا، ہم ایک دوسرے کو پسند بھی کر لیں گے، اور اتنی خوشیوں بھری زندگی گزاریں گے۔اور میں کہتی ہوں کہ اپنی دوست کو سفر میں افسردہ دیکھ کر میں نے بھی تو دل سے اس کے لیے دعا کی تھی، اور وہ دعا اس کے والدین کی دعاؤں کے ساتھ مل گئی، تب ہی میری دوست نے اپنے جیون کی سچی خوشی کو پا لیا۔ بہرحال، یہ سب مقدر کے کھیل ہوتے ہیں، ورنہ یوں ملنے والے جب ایک بار بچھڑ جاتے ہیں، تو پھر کبھی نہیں ملتے۔
Khwabon ka Dhoka,ہمارا گھرانہ روایتی اور قدامت پسند تھا، اسی لیے میری منگنی بچپن میں ہی میرے چچا زاد سے کر دی گئی۔ ان دنوں میری عمر پانچ اور احمد کی نو سال تھی۔ وہ بہت پیارا سا، فرماں بردار لڑکا تھا، تبھی میرے ماں باپ کو میرے لیے مناسب لگا۔ جب میں نے شعور کی پہلی سیڑھی پر قدم رکھا، تو پہلا جملہ یہی سنا کہ احمد تمہارا منگیتر ہے، یہ بات یاد رکھنا۔ یہ سنتے ہی اپنے چچا زاد کا خوبصورت چہرہ میری نگاہوں میں ابھر آیا۔ یہ خبر میرے لیے نوید مسرت تھی کیونکہ مجھے بھی وہ اچھا لگتا تھا اور پاس پاس گھر ہونے کی وجہ سے ہم ساتھ ہی کھیلتے تھے۔ انہی دنوں ہم کراچی آئے۔ میں کافی دن افسردہ رہی کہ احمد سے دور ہو جانے کا غم تھا۔اس غم کو بانٹنے کے لیے ہم ایک دوسرے کو خط لکھتے اور کارڈ بھیجتے تھے، جو معصوم باتوں اور پاکیزہ جذبات کے غماز تھے، جن کی وجہ سے دوریوں کی تلخی کم ہو جاتی تھی۔ اس بار اسکول کی چھٹیوں میں احمد کراچی آیا تو ذرا اچھنبا لگا۔ اس کا حلیہ گاؤں والوں جیسا تھا۔ اس نے شلوار قمیض پہنی ہوئی تھی، سر میں تیل اور آنکھوں میں سرمہ لگایا ہوا تھا۔ اس میں اعتماد کی بھی کمی تھی، جب کہ میں اس سے زیادہ بااعتماد اور شہری طور طریقوں سے واقف ہو چکی تھی۔ یہ تبدیلیاں شہر اور گاؤں کے مختلف رہن سہن کی وجہ سے تھیں، جن کا ہمیں ایک دوسرے کو دیکھ کر احساس ہوا۔ وہ سر جھکا کر بیٹھا رہتا، بات کرتے ہوئے جھجکتا۔ مجھ کو بس محبت پاش نظروں سے دیکھتا رہتا اور کوئی بات نہ کرتا تھا۔مجھے اس کی یہ بات بالکل بھی پسند نہیں آئی تھی۔ اب میری نظروں میں اپنی سہیلیوں کے منگیتر اور دوست گھومنے لگے، جو سر اٹھا کر اعتماد سے انگریزی میں بات کرتے تھے۔ ماحول کا انسان پر کتنا اثر پڑتا ہے، اب مجھے محسوس ہوا تھا۔ میں خود بھی کافی بدل چکی تھی اور ایک اچھے انگریزی میڈیم اسکول میں پڑھ رہی تھی۔ وہ میٹرک کر کے آیا تھا اور اس کے ابا نے یہاں شہر میں فرنیچر کی دکان کھول لی تو اس نے دکان سنبھال لی، لیکن حلیہ ویسا ہی رکھا اور خود کو بدلنے کی کوشش نہ کی، حالانکہ میں نے بہت چاہا کہ وہ پہننے اوڑھنے میں کچھ تبدیلی لائے، اعتماد سے گفتگو کرے، لیکن شاید اس کے لیے ایسا کرنا ممکن نہ تھا۔ وہ ہر بات پر شرماتا تھا۔ وہ ایک ماہ ہی یہاں رہا، پھر شہر کی گہما گہمی میں اس کا دل گھبرا گیا۔ اسے اپنے گاؤں کی یاد ستانے لگی اور وہ اپنی والدہ اور بہنوں کے ساتھ واپس گاؤں چلا گیا۔احمد کے اس مزاج اور انداز نے مجھے تشویش میں ڈال دیا تھا۔ میں سوچنے لگی کہ اس احمق سے لڑکے کے ساتھ عمر کیسے گزاروں گی، چنانچہ میٹرک کے امتحانات کے بعد میں نے گاؤں جانے کا فیصلہ کر لیا۔ والدین کے ہمراہ وہاں گئی تو مجھے گاؤں کی کشادگی میں گھٹن کا احساس ہونے لگا۔ کراچی میں رہ کر بھی میرے منگیتر میں کوئی تبدیلی نہیں آئی تھی، چنانچہ میرے دل میں گرہ لگ گئی۔ گاؤں میں مشترکہ فیملی نظام تھا اور شادی کے بعد مجھے بھی اسی نظام کا حصہ بننا تھا۔ ہمارے چچا کے گھر میں ایک دوسرے کا خیال تو رکھا جاتا تھا، لیکن وہاں ایک دوسرے کی دل آزاری اور چغلیاں بھی بہت کی جاتی تھیں۔ چنانچہ اس ماحول سے مجھے نفرت ہونے لگی، حالانکہ ہمارے والدین آپس میں محبت کرتے تھے، لیکن احمد کے گھر والوں کا رہن سہن اور یہ گھٹن زدہ ماحول مجھے نہ پسند آرہا تھا اور نہ ہی اس کا گردن جھکا کر بات کرنا مجھے اچھا لگتا تھا۔اب ایک کڑوا گھونٹ مجھے پینا تھا، مگر سوچنا یہ تھا کہ وہ کیسے پیا جائے، جب کہ میرے دل نے احمد کو ٹھکرا دیا تھا اور مجھے اس سے الجھن ہونے لگی تھی۔ کچھ دن وہاں رہنے کے بعد میں واپس اپنے گھر آگئی، مگر ایک الجھن ساتھ لے کر آئی تھی اور اس الجھن کو مجھے خود حل کرنا تھا۔ ایک سہیلی سے تذکرہ کیا تو وہ مجھے نفسیاتی ڈاکٹر کے پاس لے گئی، لیکن اس سے مجھے کوئی فائدہ نہیں ہوا۔ چنانچہ میں اس نتیجے پر پہنچی کہ ہر حال میں مجھے یہ رشتہ توڑنا تھا، لیکن اس کے لیے مجھے وقت درکار تھا۔ احمد کے گھر والے میرے میٹرک کرتے ہی شادی کا تقاضا کرنے لگے تھے، کیونکہ وہ بہن بھائیوں میں سب سے بڑا تھا، مگر میں بھی اپنی پڑھائی کو آڑ بنا کر شادی سے انکار کرتی رہی۔وقت پر لگا کر اڑنے لگا۔ احمد کے خطوط اور کارڈز مجھے ملتے رہے، لیکن اب میں اس کے کسی خط کا جواب نہیں دیتی تھی۔ اگر اس کا فون آتا تو سیدھے منہ بات نہ کرتی۔ پڑھائی کا بہانہ کر کے کمرے میں چلی جاتی۔ اب میں یونیورسٹی میں قدم رکھ چکی تھی، زندگی کے بہت سارے رنگ دیکھ چکی تھی۔ بہت سے لڑکوں سے میری سلام دعا ہو گئی تھی، لیکن جیون ساتھی کے طور پر مجھے ان میں سے کوئی نہ بھایا۔ ایک دن میری ملاقات ایک لڑکے، اکبر سے ہوئی۔ وہ نہایت حسین و جمیل، اونچا لمبا نوجوان تھا، جو محفل کی جان تھا۔ یونیورسٹی کی کئی لڑکیاں اسے اپنا آئیڈیل سمجھتی تھیں، لیکن وہ سب کو نظر انداز کر کے مجھے ہی اہمیت دیتا تھا اور مجھے اپنے ساتھ رکھتا تھا۔ میں بہت خوبصورت تھی۔ مجھ سی سفید رنگت پوری یونیورسٹی میں کسی کی نہ تھی۔ تمام طلبا نے مجھے بیوٹی کوئن کا خطاب دے رکھا تھا۔ جب ہم دونوں یونیورسٹی میں ایک ساتھ چل رہے ہوتے، تو لڑکے لڑکیاں غیرت اور رشک سے ہمیں دیکھتے۔ تب میرا سر فخر سے بلند ہو جاتا اور میں سوچتی کہ کہاں میں اور وہ کہاں میرا دیہاتی ٹائپ منگیتر، جس کو بات کرنے کا سلیقہ نہیں آتا اور کہاں اکبر جیسا شاندار لڑکا۔ جب یہ میرا جیون ساتھی بنے گا تو ساری دنیا مجھ کو خوش قسمت نہیں کہے گی۔ مجھے ساحل سمندر پر جانا بہت پسند تھا اور جب اکبر مجھ سے کہتا، کوئی فرمائش  تو میں جواب دیتی۔ سمندر کا کنارہ۔ تبھی وہ مجھے اپنی گاڑی میں ساحل سمندر پر لے جاتا تھا۔ ہم بہت اپنائیت کے ساتھ ایک دوسرے کا ہاتھ تھا ہے، ساحل پر چلتے چلے جاتے۔ وہ بڑی وارفتگی سے میرا ہاتھ تھامے مستقبل کے خوبصورت خواب دکھاتا تھا۔ وہ لفظوں کا کھلاڑی تھا۔ مخاطب اس کی پرمسرت باتوں کے جال میں پوری طرح پھنس جاتا تھا۔ شاید میں بھی ان بیوقوف لڑکیوں میں سے ایک بھی ، جو اس کے جال میں پھنس چکی تھی۔ سمندر کی سیر سے سرشار، ایک دن جب میں گھر لوٹی تو پتا چلا کہ میری شادی کی تیاریاں ہو رہی ہیں۔ یہ سن کر میں نے ایک ہنگامہ برپا کر کے شادی سے انکار کر دیا۔ والدین نے مجھے ٹھنڈے دماغ سے سوچنے اور زندگی کے اتار چڑھاؤ کے بارے میں بتایا، لیکن جواب میں ، میں نے انہیں احمد کے گھٹن زدہ ماحول اور کم تعلیم کا کہہ کر انکار کر دیا۔ والدین میں اتنی ہمت نہ تھی کہ وہ احمد کے والدین کو انکار کرتے۔ ان دنوں میں بہت پریشان رہنے لگی تھی۔ جب اکبر نے میری پریشانی کا سبب پوچھا تو میں نے اس کو سب کچھ بتا دیا۔ جواب میں اکبر نے کہا کہ اس ان پڑھ لڑکے کے ساتھ تم زندگی نہیں گزار سکتیں۔ تم صاف انکار کر دو۔ اکبر کی اس بات نے مجھ میں حوصلہ جگا دیا اور میں نے فون پر احمد سے بات کر کے اسے بتا دیا کہ میں تم سے شادی نہیں کر سکتی، کیونکہ تم ایک دیہاتی ہو اور میں ایک پڑھی لکھی اعلیٰ تعلیم یافتہ شہری لڑکی ہوں۔ ہم دونوں میں بڑا فرق ہے۔ یہ کہہ کر میں نے فون بند کر دیا۔ کچھ روز بعد اطلاع ملی کہ احمد اسپتال میں ہے۔ یہ سن کر میرے دل پر ذرا بھی اثر نہ ہوا اور یوں میری اس کے ساتھ منگنی ٹوٹ گئی۔ اس کے بعد دونوں خاندانوں میں ناراضی کا سلسلہ چل پڑا اور چچا جان کے گھرانے سے ہمارا تعلق ٹوٹ گیا۔ یوں دونوں خاندانوں میں نفرتیں اور دوریاں میری وجہ سے بڑھ گئیں ، لیکن مجھے اس کی کب پروا تھی۔ یونیورسٹی کے آخری دنوں میں، میں اکبر کی طرف سے منتظر تھی کہ وہ مجھے پروپوز کرے گا، لیکن اس نے ایسا نہیں کیا۔ آخر ایک سہانی شام، جب ہم ساحلِ سمندر پر ٹہل رہے تھے، میں نے لہروں سے کھیلتے ہوئے کہا، ہمیں دو برس ہو گئے ہیں ایک دوسرے کے قریب ہوئے، لیکن یہ قرب تشنہ ہے جب تک ہم نکاح کے بندھن میں نہیں بندھ جاتے۔ میں کب تک گھر والوں سے جھوٹ بول بول کر تمہارے ساتھ یہاں آتی رہوں گی؟ ہم ایک دوسرے کے بغیر رہ نہیں سکتے تو پھر کیوں نہ ہم شادی کر لیں؟اچانک ہی سمندر کی لہروں میں شور برپا ہوا اور مجھ سے تھوڑے فاصلے پر ایک بے فکر نوجوان نے سمندر کے اٹھتے شور میں چھلانگ لگا دی۔ غور سے دیکھا، تو وہ کئی دوست تھے، جو بھری ہوئی موجوں سے اٹکھیلیاں کر رہے تھے۔ اکبر بات ان سنی کر کے ان کی طرف متوجہ ہو گیا، پھر ہم قریب ہی پتھروں پر بیٹھ گئے۔ میرا ہاتھ، جو چند لمحے پہلے اس کے ہاتھ میں تھا، اس پر اب اکبر کی گرفت ڈھیلی پڑ گئی تھی۔ اس نے کچھ سوچتے ہوئے سگریٹ سلگائی اور پُرسکون انداز میں جواب دیا۔ اس کی آواز میں ساکت سمندر جیسی گہرائی اور سکوت تھا۔میں نے اس کی بات سنی، اس کے بعد مجھے صرف اس کے ہونٹ ہلتے ہوئے نظر آ رہے تھے اور میرا دماغ سائیں سائیں کر رہا تھا۔ دل و دماغ جیسے پتھر کے ہو گئے تھے۔ وہ کہہ رہا تھا، دیکھو صبا ہم اچھے دوست تھے اور ہیں۔ میں نے ان دو برسوں میں تم سے کبھی شادی کا وعدہ نہیں کیا اور نہ ہی کوئی ایسی بات کہی، جس سے تم نے ایسی امیدیں وابستہ کر لیں۔ میرا معاملہ بھی تمہاری طرح ہے۔ تم تو بہادر ہو، جو اپنے بچپن کی منگنی توڑ چکی ہو، لیکن میں ایسا نہیں کر سکتا۔آخر کیوں؟ میری نگاہیں اس سے ان ادھوری باتوں کا جواب سننے کو بے تاب تھیں۔ تھوڑی دیر تک وہ خاموش رہا اور اس دوران مجھ پر قیامت ٹوٹتی رہی۔ آخر اس نے خاموشی کو توڑ دیا اور لڑکھڑاتی زبان سے کہا، صبا میں شادی شدہ ہوں، میرے دو بچے ہیں۔ میرے والدین نے اس وقت میری شادی کر دی تھی جب میں نے میٹرک کیا تھا۔ میری بیوی ایک ان پڑھ عورت ہے اور مجھے اس میں کوئی دلچسپی نہیں ہے۔ میں پڑھنا چاہتا تھا، لیکن بابا جان نے مجھے اس شرط پر پڑھنے کی اجازت دی کہ میں گل بی بی کو طلاق نہیں دوں گا اور نہ ہی دوسری شادی کروں گا۔ ان دونوں صورتوں میں میری موت ہے کیونکہ میری وٹے سٹے کی شادی ہوئی ہے۔ میری بہن میرے سالے کی بیوی ہے، اس کے بھی دو بچے ہیں۔میں نے مجبوراً اس طوق کو گلے میں ڈالا ہوا ہے، ورنہ میں اندر سے بہت کھوکھلا ہوں۔ یہ کہہ کر اس نے سگریٹ کا دھواں ہوا میں اڑا دیا۔سمندر کی لہروں میں طوفان چھپا ہوا تھا۔ میرے آنسو کب تک میرا ساتھ دیتے؟ وہ سمندر، جو مجھے ہمیشہ پسند تھا، آج مجھے قیامت لگ رہا تھا۔ اس نے مجھے دلاسا دینا چاہا، تو میں نے اس کی گرفت سے خود کو چھڑا کر گھر کی جانب دوڑ لگا دی۔ وہ بظاہر شاندار شخص، کتنا کمزور، کتنا بودا اور کس قدر بزدل تھا اگر اس نے مجھ سے شادی نہیں کرنی تھی، تو پہلے ہی یہ سب بتا دیا ہوتا۔ میں اس کے قریب بھی نہ جاتی، اس کے ساتھ دوستوں کی طرح رہتی، لیکن میرا تو سب کچھ اکبر نے لوٹ لیا تھا۔ اب میں کس منہ سے کسی کے ساتھ زندگی گزارتی؟ میری ہستی مٹ چکی تھی۔اس کے بعد اس نے بہت کوشش کی کہ میری اور اس کی دوبارہ دوستی ہو جائے، لیکن میں اب اس کی صورت بھی دیکھنے کی روادار نہ تھی۔ بڑی مشکل سے میں نے یونیورسٹی کے آخری دن پورے کیے اور پیپرز دیے۔ میں اپنے ٹوٹے ہوئے دل کو سنبھال رہی تھی، جو اب بھی اکبر کا نام پکار رہا تھا۔ آج مجھے احساس ہو رہا تھا کہ احمد سے منگنی توڑ کر میں نے کتنی بڑی غلطی کی تھی، صرف اس کا ظاہری حلیہ دیکھ کر۔ میں اس کے اندر کی خوبصورتی کی قدر نہ کر سکی، اور جب میں نے پلٹ کر احمد کی طرف جانا چاہا تو پتا چلا کہ اس کی شادی ہو چکی ہے، اس لڑکی کے ساتھ جو احمد سے محبت کرتی تھی۔ وہ بھی اعلیٰ تعلیم یافتہ، اچھے گھرانے کی اور خوبصورت تھی۔ وہ گاؤں کے قریبی شہر کے کالج میں لیکچرار تھی۔میں نے اسے ٹھکرا دیا تھا، تو اسے مجھ سے کہیں بہتر شریکِ حیات مل گئی۔ پھر سنا کہ وہ دونوں بہت خوش ہیں اور ایک سال میں ان کے ہاں ایک بیٹی نے بھی جنم لیا۔ ان کی خوشیاں دوبالا ہو گئیں، اور میں بدنصیب، مصنوعی شہری نخرے میں ہاتھ ملتی رہ گئی۔ سچی محبت کرنے والے اپنے بچپن کے منگیتر کو محض اس لیے کھو بیٹھی کہ وہ شہر میں نہیں رہتا تھا۔جب اکبر نے مجھے ٹھکرا دیا، تو احساس ہوا کہ دراصل میں تو احمد سے ہی محبت کرتی تھی، مگر اپنے دل کی گہرائی میں چھپی محبت کو پہچان نہ سکی۔ یہ زخم بہت گہرا تھا، لیکن وقت گہرے سے گہرے زخم کو مندمل کر دیتا ہے۔ یہ سچ ہے، مگر روح پر لگے گھاؤ کبھی نہیں بھرتے۔ میں روحانی طور پر مر چکی تھی، اب زندگی سے کوئی دلچسپی باقی نہ رہی تھی۔جس کمپنی میں کام کرتی تھی، وہاں کئی لوگوں نے مجھ سے دوستی اور محبت کے لیے ہاتھ بڑھایا، لیکن سانپ کا ڈسا رسی سے بھی ڈرتا ہے اور دودھ کا جلا چھاج بھی پھونک پھونک کر پیتا ہے۔ ایک دھوکہ کھا کر سمجھ میں آ گیا کہ یہاں سبھی ہوس کے پجاری ہیں۔ اپنے نفس کی تسکین کے لیے بے وقوف لڑکیوں سے محبت کا ناٹک کرتے ہیں، لیکن جب شادی کی بات آتی ہے، تو بڑی خوبصورتی سے دامن بچا لیتے ہیں۔کبھی کبھی تو میں سوچتی ہوں کہ اکبر کو مجھ سے نہیں، بلکہ میرے خوبصورت چہرے سے محبت تھی۔ اب سوچتی ہوں، کیا ہر مرد ہی ایسا ہوتا ہے؟ نجانے کتنی بے وقوف لڑکیاں روز میری طرح آئیڈیل کو اپنانے کے لیے کتنے ہی سچے پیار کرنے والوں کو کھو دیتی ہیں۔ لیکن سراب سہاروں کے پیچھے بھاگتے بھاگتے وہ وقت کی دہلیز پر بن بیاہی بیٹھی رہ جاتی ہیں اور ساری زندگی اپنی کھوئی ہوئی جنت کو پانے کے لیے سرگرداں رہتی ہیں۔آخر خدا نے میری سن لی۔ مجھے اس ماحول سے نجات ملی، جہاں یادیں مجھے ڈستی تھیں۔ میں کمپنی کی طرف سے پیرس چلی آئی، پانیوں کے شہر میں۔ پانی کو دیکھتی ہوں تو کراچی کا ساحل یاد آ جاتا ہے، جس کی بہتی ہوئی لہروں میں میرے ارمان بھی بہہ گئے تھے۔میری زندگی کی کہانی سبق ہے ان لڑکیوں کے لیے، جو دوستی کی آڑ میں ہوس پرست لڑکوں کی بھینٹ چڑھ جاتی ہیں اور یہ نہیں سوچتیں کہ نصیب وہی ہوتا ہے جو خدا نے ہمارے مقدر میں لکھا ہوتا ہے۔ وہ شخص جیسا بھی ہو، جہاں بھی ہو، اس کا نام وقت پر ہمارے نام کے ساتھ ہی لکھا جائے گا۔ اس لیے آئیڈیل کو پانے کی آرزو بیکار ہے۔اعلیٰ تعلیم حاصل کرنے کا موقع ملے تو خدارا صرف تعلیم ہی حاصل کرنا، سراب سہاروں کی خاطر اندھیروں میں نہ بھٹک جانا، ورنہ کچھ نہ ملے گا اور ساری عمر پچھتانا ہو گا۔
Adhore Wadde,عصمت خالہ صحت کے معاملے میں ہمیشہ کمزور رہی تھیں۔ خوبصورت تھیں، مگر بچوں نے ان کی خوبصورتی کو گھن کی طرح چاٹ لیا تھا۔ اپنے شوہر سے عمر میں دس سال چھوٹی تھیں، لیکن بڑی دکھائی دیتی تھیں۔ سچ ہے، اولاد کی پرورش کے تمام مسائل عورت کو ہی بھگتنے ہوتے ہیں۔ خالو کا اپنا فوٹو اسٹوڈیو تھا اور وہ خاصے خوشحال تھے۔ ان کے ہاں سب سے پہلے امبر پیدا ہوئی، پھر یکے بعد دیگرے پانچ بچے ہو گئے۔ اسی وجہ سے خالہ خون کی کمی کا شکار رہنے لگیں۔ اوپر تلے بچوں کی پیدائش اور آپریشنوں کی وجہ سے گھرداری مشکل ہو گئی تھی، یوں امبر وقت سے پہلے سیانی ہو گئی۔ وہ اب گھر کا کام کرتی اور چھوٹے بہن بھائیوں کی دیکھ بھال بھی کرتی۔ خالہ کو اب کسی کام کی فکر نہ تھی۔ امبر کو خدا نے سوجھ بوجھ عطا کی تھی۔ وہ شروع سے ہی سمجھدار بچی تھی۔ پڑھائی بھی کرتی تھی اور گھر کے کام بھی، انہی خوبیوں کی وجہ سے موٹی موٹی آنکھوں اور متناسب نقوش والی یہ لڑکی سب کو بھاتی تھی۔ اس کے سیاہ بال کمر تک لمبے تھے۔ جب بھی وہ شادیوں میں آتی، اپنی معمولی سی سجاوٹ کے باوجود ہر کسی کو لبھا لیتی۔ دھیمے لہجے میں بات کرنے والی، وہ سب کی آنکھ کا تارا تھی۔ اس کا رشتہ ماموں کے گھر طے تھا۔ پھر وہ وقت بھی آ گیا جب اسے رخصت ہونا تھا۔ خالہ اور خالو بہت خوش تھے، مگر امبر پرائی ہو رہی تھی، یہ سوچ کر وہ اداس بھی تھے۔ خالہ قدرے مطمئن تھیں کہ بیٹی ان کے بھائی کے گھر جا رہی ہے۔ بھائی اور بھاوج سے رشتہ مزید گہرا ہو رہا تھا۔ بہرحال، نیک تمناؤں اور دعاؤں کے سائے میں یہ بچی والدین کے گھر سے رخصت ہو کر دوسرے شہر آ گئی۔ کمرہ خوب سجایا گیا تھا۔ وہ دلہن بنی سیج پر بیٹھی اپنے دولہا کا انتظار کر رہی تھی۔ ویسے تو دونوں آپس میں کزن تھے، مگر زیادہ بات چیت نہ تھی۔ قدموں کی آہٹ سنائی دی تو وہ گھونگھٹ میں سمٹ گئی۔ پھر کوئی کمرے میں آیا، خاموشی سے شادی کا تحفہ، انگوٹھی کی صورت میں اس کو تھمایا، پھر اپنی جگہ سے اٹھا اور آئینے کے سامنے بیٹھ کر اپنے عکس سے باتیں کرنے لگا۔ امبر کو کچھ سمجھ میں نہ آیا۔ وہ یہ دیکھ کر حیران ہو رہی تھی کہ دولہا خود کو آئینے میں دیکھنے میں محو ہے۔ پھر جب اس کی باتوں کی آواز آنے لگی، تو امبر نے تھوڑا سا گھونگھٹ سرکا دیا۔ ہارون آئینے سے گفتگو میں محو تھا۔ وہ اس کی اوٹ پٹانگ باتیں سنتی رہی۔ اسے ہارون کی ذہنی حالت پر شک گزرا۔ بظاہر تو وہ ٹھیک لگ رہا تھا۔ کچھ دیر بعد وہ اٹھا اور امبر سے کہا کہ میں تھک گیا ہوں، نیند آ رہی ہے۔ تم بھی تھک گئی ہو گی، سو جاؤ۔ یہ کہہ کر وہ صوفے پر سو گیا۔ اس عجیب و غریب سلوک پر امبر حیران تھی۔ صبح حسب معمول وہ عام لوگوں جیسا ہی نظر آ رہا تھا۔ اس نے ہلکے کریم رنگ کا خوبصورت لباس پہنا ہوا تھا۔ اس کا قد کاٹھ اچھا تھا۔ لڑکیاں اس کی خوبصورتی دیکھ کر امبر پر رشک کر رہی تھیں۔ ولیمہ ہوا اور تمام لوگ ہنسی خوشی بن سنور کر تقریب میں شرکت کرنے کے لیے آئے۔ امبر کی کچھ سہیلیاں اور قریبی کزنز بھی موجود تھیں، لیکن وہ کسی سے اپنے دل کا حال نہ کہہ سکی۔ لوگ کھا پی کر رخصت ہو گئے۔ رات آ گئی اور دلہن کمرے میں اس کا انتظار کرنے لگی۔ ہارون دوستوں سے فارغ ہو کر آیا اور اس سے دو چار واجبی سی باتیں کرنے کے بعد پھر آئینے کے سامنے بیٹھ گیا اور خود کلامی کرنے لگا۔ لگتا تھا وہ کسی اسٹیج ڈرامے کے مکالموں کی ریہرسل کر رہا ہو۔ وہ گھنٹوں بیٹھا باتیں کرتا رہا، یہاں تک کہ آدھی رات بیت گئی۔ اچانک اسے خیال آیا کہ کمرے میں کوئی اور بھی ہے، جو اس کی باتیں سن رہا ہے۔ وہ چونک گیا اور امبر کو مخاطب کر کے بولا کہ دلہن، ابھی تک جاگ رہی ہو؟ کس کا انتظار کر رہی ہو؟ جاگو، سو جاؤ۔ کیا میری باتیں سن رہی ہو؟ کسی کی بات سننا بری بات ہے، اور وہ بھی چوری چوری، کتنی بری بات ہے۔ سو جاؤ، شاباش۔ امبر، جو تھک کر چور ہو چکی تھی، جہاں بیٹھی تھی وہیں لڑھک گئی۔ وہ سسک رہی تھی، آنسو آنکھوں سے بہہ نکلے تھے، لیکن آواز سے نہ رو سکتی تھی، مبادا گھر والے نہ جاگ جائیں۔مگر یہ ایک دن کی بات نہ تھی۔ یہ روز کا معمول ہو گیا۔ ہارون روز کمرے میں آ کر اپنے آپ سے باتیں کرتا اور امبر خاموشی سے بت بنی دیکھتی رہتی۔ اس نے کسی کو کچھ نہ بتایا۔ آخر کار، دو ماہ بعد جب وہ میکے ماں کے پاس رہنے آئی تو ایک دن پھوٹ پھوٹ کر رو دی۔ خالہ اور خالو بہت پریشان ہوئے۔ ماں کے اصرار پر اس نے بتایا کہ بظاہر نارمل نظر آنے والا ہارون درحقیقت نارمل نہیں ہے۔ وہ نفسیاتی طور پر تندرست نہیں ہے۔ شاید اس پر کوئی سایہ ہے۔ وہ امبر سے عجیب عجیب باتیں کرتا ہے، مثلاً یہ کہ بہت جلد اب یہ دنیا ختم ہونے والی ہے۔ تم بھی ختم ہو جاؤ گی۔ دیکھو، آئینے میں یہ کون دیکھ رہا ہے؟ یہ میرا ہمزاد ہے اور مجھے ہمزاد سے باتیں کرنا اچھا لگتا ہے۔امبر نے سسرال واپس جانے سے انکار کر دیا۔خالہ نے بھابی اور بھائی سے بات کرنے کا فیصلہ کیا۔ اگر ہارون نارمل نہیں تھا، تو ایسا ظلم کیوں کیا؟ کیوں ہمیں نہ بتایا؟ وہ بیٹی کو ساتھ لے کر ان کے گھر گئیں اور امبر نے اپنی ساس سسر کو سب کچھ بتایا۔ پہلے تو ممانی انکار کرتی رہیں کہ ایسی کوئی بات نہیں ہے، پھر بتایا کہ دراصل ایک بار گاؤں میں شادی تھی اور ہم ویرانے سے گزر رہے تھے کہ اچانک ہارون نے کوئی اجنبی مخلوق دیکھی اور ڈر گیا۔ تبھی وہ کبھی کبھی اس طرح کی باتیں کرنے لگتا ہے۔ شاید آئینے میں اسے اپنے چہرے کی جگہ کسی خوبصورت عورت کا چہرہ نظر آتا ہے۔ وہ اس عکس میں اتنا کھو جاتا ہے کہ پھر اسے کسی بات کا ہوش نہیں رہتا اور گرد و نواح کو فراموش کر بیٹھتا ہے۔ ہم نے ایک عامل کو دکھایا تھا، انہوں نے کافی دیر تک دم کیا تھا۔ ڈاکٹر کو بھی دکھایا، اس نے مشورہ دیا کہ اس کی شادی کر دی جائے تو ٹھیک ہو جائے گا۔ تب ہم نے اس کی شادی کر دی، جب کہ عامل نے کہا تھا کہ مسلسل عمل کرنا پڑے گا۔ کوئی پری اس پر عاشق ہے، یہ اس کی کارستانیاں ہیں۔ وہ اس کا گھر آباد ہونے نہیں دے گی۔ یہ سن کر خالہ رونے لگیں، تو ہارون کے والد نے کہا یہ عورتوں کے فسانے ہیں، ایسی کوئی بات نہیں۔ کوئی پری عاشق نہیں ہے۔ یہ بس کسی بات سے ڈر گیا تھا اور خود بخود ٹھیک ہو جائے گا۔ انہوں نے وعدہ کیا کہ وہ امبر کا خیال رکھیں گے اور ہارون کو بھی سمجھائیں گے۔ ضرورت پڑنے پر اس کا علاج بھی کروائیں گے۔ امبر وہاں رہنے پر تیار نہ تھی، مگر ایک بار آزمائش کے طور پر ٹھہر گئی۔ خالہ اور خالو بیٹی کو سسرال چھوڑ کر خود پریشان حال لوٹ آئے۔کچھ وقت اور گزر گیا، مگر حالات نہ بدلے۔ ہارون نے ٹھیک ہونا تھا، نہ ہوا۔ وہ کہتا تھا میں ٹھیک ہوں، علاج کس بات کا کراؤں؟ امبر پیلی زرد پڑنے لگی۔ اس کی آنکھوں کے نیچے ہلکے گہرے ہونے لگے۔ وہ ہر وقت روتی رہتی۔ آخر کار، کچھ عرصے بعد جب خالہ اور خالو بیٹی سے ملنے گئے، تو وہ ان کے گلے لگ کر پھوٹ پھوٹ کر رونے لگی میں یہاں نہیں رہوں گی، خدا کے لیے مجھے لے جائیے تب انہیں اندازہ ہوا کہ بات معمولی نہیں، ورنہ ان کی فرمانبردار بیٹی یوں نہ کہتی۔ وہ اسے واپس گھر لے آئے۔ اس بار امبر نے اور بھی ایسی باتیں بتائیں، جن سے اندازہ ہوا کہ ہارون واقعی نفسیاتی مریض ہے۔اب یہ بات تمام خاندان میں پھیل چکی تھی کہ ہارون گھر بسانے کے قابل نہ تھا، پھر بھی اس کے ماں باپ نے شادی کر دی اور امبر کی زندگی برباد کر دی۔ادھر ممانی نے بدلہ لیا اور اس بات کو یہ رنگ دیا کہ ان کی بہو شادی سے پہلے کسی اور سے محبت کرتی تھی اور اب ہمارے بیٹے پر الزام لگا کر جان چھڑانا چاہتی ہے۔خالہ تو بستر سے لگ گئیں۔ خاندان والوں نے تسلی دی کہ اللہ کو جو منظور تھا، وہی ہوا۔ امبر کی آزمائش تو ختم ہو گئی۔طلاق کے صرف چھ ماہ بعد خالو کی بہن مہ جبیں اپنے بیٹے شاہو کے لیے رشتہ مانگنے آ گئیں۔ انہوں نے کہا اب تو مجھے امبر کا رشتہ دے دو۔ شاہو بھی کویت سے آ کر ماموں کے قدموں میں بیٹھ گیا۔ ہمارے خالو نے سوچا کہ پہلے بیوی کے بھائی کے گھر رشتہ دیا، تو کیوں نہ اب اپنی بہن کی جھولی مرادوں سے بھر دوں؟ شاید قسمت راضی ہو جائے۔شاہو عرصے سے کویت میں تھا اور کسی کو علم نہ تھا کہ وہ وہاں کیا کرتا ہے۔اتفاق سے انہی دنوں ایک جاننے والا، جو کویت میں رہتا تھا، پاکستان آیا۔ اس نے دبے لفظوں میں بتایا کہ سنا ہے شاہو نے وہاں شادی کی ہوئی ہے۔خالہ اور خالو نے یہ سن کر سخت پریشانی محسوس کی۔خالہ تو ویسے ہی خاموش اور مجبور ہو گئی تھیں۔ انہیں امبر کی پہلی شادی نے بہت بڑا دھچکا پہنچایا تھا۔ امبر بھی شادی کے ذکر پر زرد پڑ جاتی تھی، مگر ماں باپ نے سمجھایا تو خاموش ہو گئی کہ شاید اب اللہ کرم کرے اور میرے ماں باپ پریشانی سے نکل آئیں۔یوں سادگی سے امبر کا نکاح شاہو سے ہوا اور اس کی چھوٹی بہن کا نکاح شاہو کے چھوٹے بھائی اختر سے کر دیا گیا۔رخصتی تب ہونی تھی جب دونوں بھائی کویت سے آ کر بلا پاتے۔نکاح کی تقریب کے دو ماہ بعد خالو کو کئی ذرائع سے علم ہو گیا کہ نہ صرف شاہو شادی شدہ ہے بلکہ تین بچوں کا باپ بھی ہے۔ اس کا بھائی اختر بھی شادی شدہ اور دو بچوں کا باپ تھا۔یہ سن کر خالہ اور خالو کے ہاتھ پاؤں پھول گئے۔انہوں نے اپنی بہن سے پوچھا یہ کیا سن رہا ہوں تمہارے بیٹوں کے بارے میں؟ پہلے تو وہ مسکرا دی، پھر بولی وہ اپنی عربی بیویوں سے تنگ ہیں اور انہیں چھوڑنا چاہتے ہیں۔ وہ جلد چھوڑ دیں گے۔امبر کے والد دوسری بار بیٹی کو طلاق دلوانا نہیں چاہتے تھے، لہٰذا انہوں نے خود شاہو سے بات کرنے کا فیصلہ کیا، مگر اس نے صاف انکار کر دیا میں کویت والی بیوی کو بھی نہیں چھوڑوں گا اور امبر کو وہاں لے جانا بھی ممکن نہیں۔ کچھ مجبوریاں آڑے آ رہی ہیں۔ وہ پاکستان میں رہے گی اور میں کبھی کویت اور کبھی پاکستان آتا جاؤں گا۔ البتہ اختر نے کہا ثمرین کو میں بلا لوں گا، میں نے کویت میں مجبوری میں شادی کی تھی۔ لیکن میرا اصل نباہ اپنی دیسی بیوی کے ساتھ ہی ہوگا۔ ماں باپ بھی کتنے مجبور ہوتے ہیں کوشش کرتے ہیں کہ بیٹی کا گھر بس جائے۔ثمرین نے مجبوراً یہ قبول کر لیا کہ اسے کویت میں سوکن کے ساتھ گزارا کرنا پڑے گا، مگر امبر کا مسئلہ پھر الجھ گیا۔شاہو کے راضی نہ ہونے پر خالو نے کہہ دیا میری بیٹی یہاں پڑی سڑتی رہے اور شاہو وہاں بیٹھا رہے، اور سال دو سال بعد پاکستان کا چکر لگائے؟ یہ مجھے ہرگز منظور نہیں تب دکھی دل کے ساتھ امبر کی دوسری طلاق کا فیصلہ کیا گیا۔ یوں وہ معصوم دوسری بار مطلقہ ہو گئی۔جن والدین کی بیٹی دو بار طلاق یافتہ ہو جائے، ان کا کیا حال ہوگا؟خالہ ہر وقت سر درد کی شکایت کرنے لگیں اور خالو بھی شدید پریشان رہنے لگے۔امبر خود اپنی قسمت پر خدا سے شکوہ کرتی کاش ایسا نہ ہوتا مگر ہوتا وہی ہے جو منظورِ خدا ہوتا ہے۔سب دعا کرنے لگے کہ خدا امبر کا آئندہ نصیب اچھا کر دے۔آج کل کنواری لڑکی کا رشتہ ملنا مشکل ہوتا ہے، تو دو بار طلاق یافتہ کو کون اپناتا؟بے شک، اس تمام معاملے میں امبر کا کوئی قصور نہ تھا۔ وہ معصوم اور بے قصور تھی۔ مگر زمانہ کب کسی کو بخشتا ہے؟پھر سنا کہ امبر کی دوسری خالہ، صفیہ، اپنے بیٹے کے لیے رشتہ لے کر آئی ہیں۔اس کا بیٹا ساجد اپنی پہلی بیوی کے ساتھ نہ بننے کی وجہ سے دوسری شادی کرنا چاہتا تھا۔مگر اس بار سب نے خالو سے کہا خدارا، پہلے اچھی طرح تحقیق کر لیں کہیں ایسا نہ ہو کہ پھر اس بیچاری کے ساتھ تقدیر کا مذاق ہو جائے۔ جب امبر سے پوچھا گیا، تو وہ رو دی کیا میں بار بار بکنے والی کوئی چیز ہوں؟ اب مزید تماشا نہیں بنوں گی۔ مجھے میرے حال پر چھوڑ دیا جائے اس نے بی اے کی تیاری شروع کر دی، پھر بی ایڈ کیا، اور اب اسکول میں پڑھا رہی ہے۔شادی کا نام سنتے ہی پریشان ہو جاتی ہے۔ کہتی ہے میں ایسے ہی خوش ہوں، مجھے میرے حال پر چھوڑ دیا جائے۔ ماں باپ بہت سمجھاتے، مگر وہ نہیں مانتی تھی۔ شاید اس کا مرد ذات سے اعتبار اٹھ چکا تھا۔اب اسے کون سمجھائے کہ زندگی تنہا نہیں گزرتی؟اس کے لیے ہزار پاپڑ بیلنے پڑتے ہیں۔ہمیں اس مسئلے پر ضرور غور کرنا چاہیے، خاص طور پر ایسے مردوں کے حوالے سے جو حقوقِ زوجیت ادا کرنے کے قابل نہیں ہوتے۔کسی عورت کو ایسے ادھورے مردوں کے ساتھ زندگی گزارنے کی سزا نہیں ملنی چاہیے۔
Ras Malai Ki Lazat,نیند آنکھوں سے کوسوں دور تھی، مگر وہ پھر بھی آنکھیں موندے بیڈ پر چت لیٹے بیگم کے سو جانے کا انتظار کر رہے تھے۔ جوں ہی ان کے کانوں میں خراٹوں کی جل ترنگ گونجی، انہوں نے بائیں آنکھ ذرا سی کھول کر دیکھا۔ بیگم صاحبہ نیند میں ڈوبتی دکھائی دیں۔ انہوں نے چند لمحے مزید انتظار کیا، پھر ہولے سے کمبل سرکا کر اٹھ بیٹھے۔ پاؤں میں چپلیں اڑسیں اور دبے قدموں دروازے کی طرف بڑھے۔ جاتے جاتے ایک چور نظر بے خبر بیگم پر ڈالی اور آہستہ سے دروازہ کھول کر باہر نکل آئے۔ خنک ہوا کے جھونکے نے استقبال کیا، جس پر انہوں نے ذرا سی جھر جھری لی۔ برآمدے کی گرل سے باہر جھانکا۔ وسیع صحن پر ہو کا عالم طاری تھا۔ اس وقت تک تو حامد اور سرمد بھی اپنے کمرے میں سونے جا چکے تھے۔ انہیں مزید اطمینان ہوا۔ اب میدان صاف تھا۔ وہ دبے پاؤں برآمدے کے کونے میں دھرے گرے رنگ کے جہازی سائز فرج کی جانب بڑھے۔ لپک کر دروازہ کھولا۔ بلب کی زرد روشنی ایک لکیر کی صورت باہر تک چلی آئی۔ انہوں نے اوپر نیچے نظر دوڑائی۔ تمام اشیاء نہایت قرینے سے رکھی ہوئی تھیں۔ سب سے اوپر گندھا ہوا آٹا اور دودھ کی پتیلی رکھی تھی۔ اس سے نیچے ٹھنڈے پانی کی بوتلیں موجود تھیں۔ پھر نچلے خانے میں تازہ سالن اور کچھ پچھلے دنوں کے بچے کھچے سالن رکھے تھے۔ انہوں نے ایک ایک ڈھکن اٹھا کر دیکھا، مگر انہیں اپنی مطلوبہ چیز نظر نہ آئی۔ وہ مایوس ہو کر فرج کا دروازہ بند کرنے لگے، جب اچانک ان کی نظر سب سے نیچے موجود سبزیوں اور پھلوں والے ڈبے پر پڑی۔ انہوں نے جھک کر کھینچ کر نکالا اور پھر ان کی آنکھیں خوشی سے چمک اٹھیں۔ رس ملائی کا بڑا سا پیالہ وہیں رکھا تھا، بلکہ ایک طرح سے چھپایا گیا تھا۔ وہ دل ہی دل میں بیگم کی چالاکی پر جل کر رہ گئے۔ پھر انہوں نے نہایت احتیاط سے وہ پیالہ باہر نکالا۔ فرج کا دروازہ بند کیا اور اس سے پہلے کہ واپس پلٹتے، اچانک پیچھے سے ایک مردانہ بازو ان کی گردن کے گرد حمائل ہو گیا۔ اس ناگہانی افتاد پر وہ اچھل پڑے۔ پیالہ ان کے ہاتھوں سے پھسلنے ہی لگا تھا کہ آنے والے نے اپنے دوسرے ہاتھ سے فوراً اسے اپنے قبضے میں لے لیا۔ اب وہ پھٹی پھٹی آنکھوں سے اپنے سامنے حامد کو دیکھ رہے تھے۔ پیارے بابا جان اماں جان کو یہی دھڑکا لگا تھا کہ آپ آج رات اس رس ملائی کے پیالے پر ضرور شب خون ماریں گے۔ اس لیے وہ سونے سے پہلے مجھے چوکس رہنے کا کہہ گئی تھیں۔ اور ابھی جب آپ فرج کی جانب بڑھ رہے تھے تو میں کمرے کی کھڑکی سے یہ نظارہ دیکھ رہا تھا۔ وہ فخر سے بتا رہا تھا، مگر وہ جل کر رہ گئے۔ ارے تمہاری ماں اکیلی کیا کم تھی، جو تم بھی اس کے ساتھ میری چوکیداری میں شامل ہو گئے ہو؟ منہ کا ذائقہ خراب ہو رہا تھا، اس لیے تھوڑی سی رس ملائی کھانا چاہ رہا تھا۔ وہ پیالے کی طرف للچائی ہوئی نظروں سے دیکھتے ہوئے بولے۔ کھائی تو تھی آپ نے شام کو سب کے ساتھ، پیالی بھر کر حامد نے انہیں یاد دلایا۔ اتنی چھوٹی چھوٹی سی تو پیالیاں رکھی ہوتی ہیں تمہاری ماں نے بمشکل چار چمچ کھائے ہوں گے۔ وہ بھڑک اٹھے۔ آپ کے لیے وہ بھی کافی ہے۔ ڈاکٹر نے تو اس سے بھی منع کر رکھا ہے۔ اتنی مشکل سے تو شوگر کنٹرول ہوئی ہے آپ کی حامد نے ذرا نرمی سے سمجھانا چاہا۔ ہاں، اب تو شوگر کنٹرول ہی ہے، پھر تھوڑی سی کھا لینے میں کیا حرج ہے؟ انہوں نے پیالہ حامد کے ہاتھ سے لینے کی کوشش کی، مگر وہ پلک جھپکتے ہی مزید پیچھے ہٹ گیا۔ بابا جان آپ باز آنے والے نہیں لگتے۔ اب میں پکا انتظام کرتا ہوں۔ یہ کہہ کر اس نے اپنی جیب سے ایک چھوٹی سی چابی برآمد کی، پھر پیالے کو فرج میں رکھا، چابی دروازے میں گھمائی اور ٹک کی آواز کے ساتھ فرج لاک ہو گیا۔ سوری بابا جان احتیاط بہت ضروری ہے۔ دل کے مریض ہیں آپ، پرہیز کیا کریں۔ یہ کہہ کر وہ لمبے لمبے ڈگ بھرتا ہوا اپنے کمرے کی طرف چل دیا اور وہ برآمدے میں کھڑے کلستے رہ گئے۔ ارے، دل کا مریض ہوں تو کیا ہوا، کیا خودکشی کر لوں؟ حد ہے بھئی اپنی کمائی کی، اپنے ہی گھر سے کوئی اچھی چیز نہیں کھا سکتا ہوں چور بن کر رہ گیا ہوں وہ کچھ دیر تک بڑبڑاتے رہے، پھر تھک ہار کر پاؤں گھسیٹتے ہوئے اپنے کمرے کی طرف چل دیے۔  میاں بشیر صاحب ایک خوش باش، خوش لہجہ، خوش گفتار اور سب سے بڑھ کر خوش خوراک شخص واقع ہوئے تھے۔ چٹ پٹی اور مرغن غذاؤں کے بے حد دیوانے تھے۔ شومئی قسمت، بیگم بھی پکانے میں بہت ہنر مند تھیں۔ میاں کے چٹورے پن کی تسکین کے لیے کھانے پکانے کے ایک دو کورسز مزید کر کے اپنی صلاحیتوں کو چار چاند لگا لیے تھے۔ میاں بشیر صاحب کا حلقۂ احباب بھی خاصا وسیع تھا۔ پھر وہ کچھ ہلے گلے کے شوقین بھی بہت تھے۔ آئے روز گھر میں دعوتیں ہوتیں، کھلایا پلایا جاتا۔ بیگم بشیر بھی خوش دلی سے کچن میں جتی رہتیں۔ انہیں بڑا ناز تھا کہ وہ معدے کے راستے ہی سہی، مگر میاں کے دل میں براجمان تو ہیں مگر سدا دن ایک جیسے نہیں رہتے۔ ہر چیز میں توازن ضروری ہوتا ہے۔ میاں بشیر صاحب کی کھانے پینے میں حد درجہ بے اعتدالی کا نتیجہ شوگر اور بلڈ پریشر جیسی بیماریوں کی صورت میں نکلا۔ ایک رات سینے میں زور کا درد اٹھا تو انہیں ایمرجنسی میں لے جایا گیا۔ ڈاکٹر نے انجائنا کی تشخیص کی۔ ڈھیر ساری ادویات کے ساتھ بیگم صاحبہ کو ایک لمبا لیکچر بھی دیا کہ یہ سب کھانے پینے میں بے احتیاطی کا نتیجہ ہے۔ ساتھ ہی ان کے لیے سادہ خوراک کا چارٹ بنا کر دیا گیا۔ بیگم صاحبہ کے تو ہاتھوں کے طوطے اڑ گئے۔ حالانکہ وہ سب کچھ ان کی فرمائش پر ہی کرتی تھیں، مگر پھر بھی وہ خود کو مجرم محسوس کرنے لگیں۔ انہوں نے گھر آتے ہی کچن سے تمام بازاری مسالوں کے ڈبے غائب کر دیے، کولڈ ڈرنک کی بوتلوں کو الماری کے سب سے نچلے خانے میں دفن کیا، اور دیگر میٹھی اشیاء کام والی کے حوالے کر دیں۔ روٹین میں ہنگامی تبدیلیاں کیں۔ لیکن وہ نہیں جانتی تھیں کہ سالوں سے بھنی ہوئی مرغن غذاؤں کے عادی شخص کو سادہ خوراک پر لانا کتنا دشوار ہے۔ وہ ان کے لیے پرہیزی کھانے تیار کرتیں، جو چولہے پر دھرا رہ جاتا، اور وہ باقی اہل خانہ کے لیے بنائے گئے کھانے سے شوق سے لطف اندوز ہو لیتے۔ وہ نمکو کے پیکٹ اور ڈرائی فروٹ کا جار چھپا کر رکھتیں، مگر کسی نہ کسی طرح وہ غائب ہو جاتے، اور اگر کچھ بچتا بھی تو آدھے سے بھی کم۔ وہ ڈھونڈ ڈھانڈ کر کہیں نہ کہیں سے کولڈ ڈرنک نکال کر پی جاتے۔ اگر بیگم سختی کرتیں تو خوب جھگڑا کرتے، بچوں کی طرح روٹھ جاتے۔ ایک دن تو حد ہی ہو گئی۔ ان کے بھتیجے کی شادی تھی۔ انہوں نے نئے جوڑے کی دعوت کی تھی۔ بیگم بشیر گوشت کا پتیلا چولہے پر چڑھا کر خود قریبی مارکیٹ سے ان کے لیے کوئی تحفہ خریدنے چلی گئیں۔ میاں بشیر صاحب پانی پینے کچن میں گئے تو سوندھی خوشبو سے بے قرار ہو گئے۔ پتیلے کا ڈھکن ہٹایا تو دیکھا کہ نمکین گوشت دھیمی آنچ پر پک رہا تھا۔ ان کے منہ میں پانی بھر آیا۔ فوراً ایک بوٹی نکال کر چکھی۔ بہت مزا آیا اب وہ چمچہ چلاتے، ایک بوٹی نکالتے، کچھ دیر چٹکی میں پکڑ کر ہوا میں لہراتے، اور پھر منہ میں ڈال لیتے۔ یوں کرتے کرتے جب پتیلے میں بوٹیوں کی تعداد خاصی کم ہو گئی اور نقصِ امن کا خطرہ نظر آنے لگا، تو انہوں نے فوراً فریزر کھول کر گوشت کا ایک اور پیکٹ نکالا اور بغیر سوچے سمجھے سیدھا پتیلے میں ڈال دیا۔ بیگم خاصی دیر سے واپس آئیں۔ انہوں نے جلدی میں زیادہ دھیان نہ دیا اور ویسے ہی پلاؤ تیار کر لیا۔ اب کھانے کی میز پر مہمانوں کے سامنے انہیں بہت شرمندگی ہوئی، کیونکہ پلاؤ میں کچھ بوٹیاں تو زیادہ تلی ہوئی تھیں، جبکہ باقی سارا گوشت کچا تھا۔ اس وقت تو انہیں سمجھ نہیں آیا کہ ماجرا کیا ہے، مگر مہمانوں کے جانے کے بعد جب انہوں نے فریزر کھولا تو گوشت کا ایک اضافی پیکٹ غائب تھا۔ وہ فوراً سب کچھ سمجھ گئیں۔ پھر جو گھر میں گھمسان کی جنگ ہوئی، وہ ہمسایوں کو بھی کئی دن تک یاد رہی  ان کے دونوں بیٹے بھی ماں باپ کی ایسی جھڑپوں کے عادی ہو چکے تھے۔ لاکھ ان دونوں کو اپنے باپ سے پیار تھا مگر ساتھ وہ اپنی ماں کا ہی دیتے تھے کیونکہ ان کے خیال میں وہ جو کچھ کرتی تھیں، ان کی بہتری کے لیے کرتی تھیں۔ پھر انسان کی اپنی جان لذت کام و دہن سے زیادہ پیاری تو نہیں ہوتی  ایسے ہی کھٹے میٹھے دنوں میں حامد نے اپنی تعلیم مکمل کر لی۔ جوں ہی اسے ایک کمپنی میں نوکری ملی، تو ساری مشرقی ماؤں کی طرح بیگم بشیر کے دل میں بھی اس کی شادی کا ارمان جاگ اٹھا۔ اب وہ دن رات حامد کی دلہن لاؤں گی کا راگ الاپنے لگیں۔ وہ اکثر بے زار ہو کر کہتا، اماں آپ دلہن کا قصہ تو رہنے دیں۔ آپ اور ابا کی اتنی لڑائی ہوتی ہے کہ اہلِ محلہ کے ساتھ ساتھ آنے والی بھی لطف اندوز ہوا کرے گی۔ بیٹے کے انداز پر وہ تڑپ جاتیں، ارے تم کیوں فکر کرتے ہو؟ بہو آئے گی تو کچھ تو حیا کریں گے ہی۔ ہو سکتا ہے، کچھ سدھر ہی جائیں پھر وہ ہر رشتہ کرانے والی سے اصرار کرتیں، بس چاند سی بہو ڈھونڈ دو بہو چاندی ہو یا سورج کی، بس کھانا چھپانے والی نہ ہو اگر وہ آس پاس موجود ہوتے تو ضرور گل افشانی کرتے۔ بیگم صاحبہ فقط طنزیہ نظروں سے گھور کر رہ جاتیں۔ پھر خدا خدا کرکے حامد کی شادی طے پا گئی۔ دونوں میاں بیوی نے خوب دل کے ارمان پورے کیے۔ وسیع پیمانے پر تقریب کا انتظام کیا گیا، خاندان بھر کو مدعو کیا گیا، انواع و اقسام کے پکوان تیار کروائے گئے۔ مہمانوں کی آؤ بھگت کے ساتھ ساتھ میاں بشیر صاحب کو خود بھی کھانے پینے کی کھلی چھوٹ ملی ہوئی تھی۔ انہوں نے ہر ڈش کے ساتھ خوب انصاف کیا۔ بیگم صاحبہ دور سے دیکھ رہی تھیں اور اندر ہی اندر پیچ و تاب کھا رہی تھیں، مگر وہ بھی کیا کرتیں؟ بھری برادری کے سامنے ان کا ہاتھ روکنا ممکن نہیں تھا۔ پھر وہی ہوا جس کا تمام اہلِ خانہ کو ڈر تھا۔ شادی کے چوتھے روز ہی انہیں دوسرا بڑا ہارٹ اٹیک ہوا۔ ہفتہ بھر وہ آئی سی یو میں پڑے رہے۔ ڈاکٹروں کے مطابق ان کے دل کے چاروں والو شدید متاثر ہوئے تھے، اور ان کا بچ جانا ایک معجزہ تھا۔ ہسپتال سے فارغ ہو کر جب گھر آئے تو شدید نقاہت محسوس کر رہے تھے۔ شاید کچھ شرمندہ بھی تھے۔ بیگم صاحبہ ملامت بھری نظروں سے دیکھتیں تو نظریں چرا لیتے۔ وہ دلیہ، کھچڑی جو بھی کھلاتیں، چپ چاپ بغیر کسی احتجاج کے کھا لیتے۔ موت کو قریب سے دیکھ آئے تھے، اس لیے زندگی اور صحت کی قدر جان گئے تھے۔ وہ عجیب پژمردگی کا شکار رہنے لگے۔ پہلے والی شوخی، شرارت اور شگفتہ مزاجی مفقود تھی۔ ایک دن بیگم صاحبہ کسی عزیز کی فوتگی پر جانے لگیں تو انہیں پرہیزی کھانا کھا کر دوا لینے کی تاکید کرتے ہوئے روانہ ہوئیں۔ انہوں نے کچن میں جا کر دیکھا۔ ایک پتیلی میں مونگ کی بد رنگ دال اور دوسری میں پھیکا دلیہ ڈھکا تھا۔ بھوک تو پہلے ہی نہیں تھی، یہ چیزیں دیکھ کر تو بالکل ہی ختم ہو گئی۔ اتنے میں کچن کے دروازے پر آہٹ ہوئی۔ انہوں نے پلٹ کر دیکھا تو نئی نویلی بہو کھڑی تھی۔ آداب، ابا جان آپ کو کچھ چاہیے تھا؟ مجھے بتائیں، میں نکال دیتی ہوں۔ وہ دھیرے سے بولی۔ شادی کے فوراً بعد وہ بیمار ہو کر ہسپتال جا پہنچے تھے، اس لیے بہو سے ٹھیک طرح تعارف بھی نہیں ہو سکا تھا۔ وہ کچھ جھجک سے گئے۔ ارے نہیں بٹیا بھوک نہیں ہے۔ وہ ان کے تاثرات سے سمجھ گئی کہ وہ پتیلیوں میں موجود کھانا کھانا نہیں چاہ رہے، اس لیے فوراً بولی، ابا جان آپ اپنے کمرے میں جائیں، میں آپ کے لیے کچھ اور لاتی ہوں ابھی انہیں کمرے میں آئے تھوڑی ہی دیر ہوئی تھی کہ بہو ایک چھوٹی سی ٹرے تھامے اندر داخل ہوئی۔ ٹرے میں ایک کپ چائے اور ایک چھوٹی پلیٹ میں کیک کے چند ٹکڑے نفاست سے رکھے تھے۔ ارے بٹیا میں یہ بازاری کیک کہاں کھا سکتا ہوں؟ بیکری کی چیزیں بھی میرے لیے منع ہیں۔ وہ کیک کے ٹکڑوں کو حسرت سے دیکھتے ہوئے بولے۔ ارے نہیں ابا جان یہ بیکری کا کیک نہیں ہے۔ میں نے رات کو خود بیک کیا تھا، آپ کے لیے۔ بغیر چکنائی اور میٹھے کے، بس تھوڑا سا شہد شامل کیا ہے۔ ارے واہ ان کا اشتیاق بڑھ گیا۔ فوراً ایک ٹکڑا اٹھا کر منہ میں رکھا۔ اگرچہ میٹھا برائے نام تھا، مگر ذائقہ اور خستگی لاجواب تھی۔ دراصل میرے والد صاحب بھی آپ کی طرح کھانے پینے کے بہت شوقین تھے۔ بہو کی آنکھوں میں نمی سی چمکنے لگی۔ بہو کے والد حیات نہیں تھے۔ مگر وہ بھی چونکہ دل کے مریض تھے، اس لیے سب کچھ نہیں کھا سکتے تھے۔ جب میں گریجویشن کے بعد فارغ تھی تو اماں جان نے مجھے سلائی کڑھائی کے ساتھ ساتھ کچھ کوکنگ کورسز بھی کروائے تھے۔ وہ ہولے ہولے بول رہی تھی اور وہ نہایت انہماک سے بہو کی باتیں سن رہے تھے۔ اور پھر میں نے ان کی خاطر ایسے کھانے بنانے کی تربیت بھی حاصل کی جو شوگر اور دل کے مریضوں کے لیے بھی محفوظ ہوں، بغیر چکنائی کے اور قدرتی مٹھاس کے ساتھ۔اچھا بٹیا کیا کیا بنا لیتی ہو؟ وہ دبے دبے جوش سے پوچھنے لگے۔ بغیر چکنائی کے ہلکے مسالوں کی بریانی، سبزی کباب جو فرائی نہیں کیے جاتے بلکہ اسٹیم کیے جاتے ہیں، مختلف طرح کے بسکٹ جن میں تھوڑا سا شہد شامل ہوتا ہے۔ ابا جان میں آپ کے لیے بھی تیار کر دیا کروں گی۔ آپ انہیں محدود مقدار میں آسانی سے لے سکتے ہیں۔ وہ فخریہ بتا رہی تھی۔ آج انہیں احساس ہو رہا تھا کہ وہ بیٹی جیسی کتنی بڑی رحمت سے محروم تھے۔ واقعی بیٹیاں کتنی حساس ہوتی ہیں، کتنی فکر کرنے والی۔۔۔ والدین کی خوشی کی خاطر کوئی نہ کوئی درمیانی راہ نکال ہی لیتی ہیں۔ کتنے خلوص سے وہ ان کے لیے کیک لے آئی تھی۔ اگر وہ بد مزہ دال اور دلیہ بھی لے آتی، تو وہ خوشی خوشی نوش فرما لیتے۔ان کی آنکھوں میں آنسو آ گئے۔ یہ اپنے رب کے حضور شکر گزاری کے آنسو تھے، جس نے انہیں بہو کی صورت میں بیٹی دے دی تھی۔ انہوں نے اپنا ہاتھ پیار سے اس کے سر پر پھیرا اور پھر وہ دونوں بھیگی آنکھوں کے ساتھ مسکرا دیے۔ 
Khamosh Intiqam,یہ کہانی رحیم یار خان کے ایک چھوٹے سے گاؤں کی ہے، جہاں آج بھی زمیندار بے تاج بادشاہ ہیں۔ میں اکثر چھٹیاں گزارنے وہاں جایا کرتی تھی کیونکہ ہمارا آبائی گھر وہیں تھا۔ بچپن وہیں گزرا تھا۔ وہیں عبید کا گھرانہ بھی آباد تھا۔ یہ غریب لوگ تھے۔ عبید نے بڑی دقتوں سے میٹرک پاس کیا تھا اور ان دنوں روزگار کی تلاش میں تھا۔ جلد ہی اسے ایک زمیندار کی حویلی میں جانوروں کو سنبھالنے کا کام مل گیا اور وہ سرور خان کا نوکر بن گیا۔ تھوڑا سا پڑھ لکھ کر ہر انسان کی خواہش ہوتی ہے کہ وہ بہتر زندگی گزارے۔ عبید نے بھی ایسے ہی خواب دیکھے تھے، لیکن غربت انسان کو ہر کام کرنے پر مجبور کر دیتی ہے۔ اس کی ماں لوگوں کے گھروں میں کام کرتی تھی اور یہ بات اسے دکھ دیتی تھی، تبھی اس نے خان کا ملازم ہونا منظور کر لیا۔ سوچا، تھوڑے پیسے اکٹھے کرلوں تو پھر شہر جا کر ملازمت کرلوں گا۔ اسے زندگی سے کوئی خاص لگاؤ نہیں تھا۔ وہ اگر زندہ رہنا چاہتا تھا تو صرف اپنی ماں کے لیے، کیونکہ اس نے بچپن سے ہی اپنی ماں کو ظلم سہتے دیکھا تھا۔ اسے کیا خبر تھی کہ خان کی حویلی میں قدم رکھنا اس کے لیے قیامت بن جائے گا۔ خان کی بیٹی فریال بہت خوبصورت، لاڈلی اور ذرا خودسر سی تھی۔ پہلے دن جب اس نے عبید کو دیکھا، تو اسے یہ صاف ستھرا اور سلجھا ہوا نوجوان پسند آگیا اور وہ اس کے ساتھ عزت، شفقت اور ہمدردی سے پیش آنے لگی۔ اس کا رویہ مالکوں والا نہیں تھا۔ وہ عبید کے ساتھ عزت و احترام سے بات کرتی تھی، جس کی وجہ سے وہ بھی دل سے اس کی عزت کرتا تھا۔ فریال نے گاؤں سے میٹرک پاس کیا تو کالج میں داخلے کی ضد کرنے لگی۔ بیٹی کی ضد سے مجبور ہو کر خان نے اسے شہر کے کالج میں بھیج دیا۔ وہ وہاں ہاسٹل میں قیام پذیر ہو گئی۔ اب وہ صرف چھٹیاں گزارنے اپنی حویلی میں آتی تھی۔ اس بار جب وہ چھٹیوں پر آئی تو اس نے عبید سے بات چیت شروع کر دی کیونکہ وہ گاؤں میں آ کر سخت بوریت محسوس کرتی تھی۔ اپنی بوریت کو دور کرنے کے لیے بہانے بہانے سے عبید کو بلاتی اور باتیں شروع کر دیتی۔ چند دنوں کے میل ملاپ نے ان دونوں کے درمیان ایک گہرا رشتہ قائم کر دیا، جس کو لوگ محبت کا نام دیتے ہیں۔ ایک نوکر کی مالک کی بیٹی سے محبت قیامت کی بات تھی، لیکن جوان دل ان باتوں کو خاطر میں نہیں لاتے۔ نتائج سے بے پروا ہو کر وہ عہد و پیمان کر لیتے ہیں۔ انہوں نے بھی ساتھ جینے مرنے کے وعدے کر لیے، جس میں عبید کا قصور کم اور فریال کا زیادہ تھا، کیونکہ وہ کافی خودسر، ضدی اور شہر جانے کے بعد تو بالکل نڈر ہو گئی تھی، جبکہ عبید ڈرتا تھا کہ اگر بات کھل گئی تو جان جانا لازم ہے۔ فریال نے وقت گزارنے کے لیے جس سلسلے کو شروع کیا تھا، وہ اس کی جان کا روگ بن گیا اور بہت جلد یہ بات گاؤں کے لوگوں میں پھیل گئی کہ وڈیرے کی لڑکی ایک معمولی نوکر کے ساتھ عشق کی پینگیں بڑھا رہی ہے۔ ابھی تک خان کو اس معاملے کا علم نہیں تھا، مگر کب تک؟ آخرکار کسی نے ان کے کانوں تک بات پہنچا دی۔ پھر وہی ہوا، جو ہوتا آیا ہے۔ پہلے تو خان کو اس بات کا یقین نہ آیا، لہٰذا اس نے کھوج لگانے کے لیے اپنے طور پر لوگ مقرر کیے اور جب بات کی صداقت معلوم ہوئی، تو سوچ میں پڑ گیا کہ ایسا کیا کرنا چاہیے کہ سانپ بھی مر جائے اور لاٹھی بھی نہ ٹوٹے؟اس کی دشمنی دوسرے گاؤں کے چوہدری سے تھی اور گاؤں میں دو زمینداروں کی آپس کی دشمنی ایک معمول کا قصہ ہے۔ یہ لوگ کبھی کبھی تو دشمن کو زک پہنچانے کی خاطر اپنے جگر کے ٹکڑوں کا خون بہانے سے بھی دریغ نہیں کرتے۔ماجرا ہے۔ وہ دوڑ کر خان کے پاؤں پر گر گئی اور خدا کے واسطے دینے لگی کہ میری بیٹی کو چھوڑ دو ، اس کی خطا بخش دو، مگر وہ ایسی فریاد کب سننے والا تھا ۔ اس کے کارندے اس کے دشمن زمیندار کے بیٹے سہیل کو اٹھا لائے تھے۔ انہوں نے پہلے اسے گولیاں ماریں اور پھر فریال کو گولیاں مار کر اس کی لاش پر ڈال دیا۔ چند سال پہلے ہی سہیل کے باپ کی بندوق سے فریال کا جواں سال بھائی مرا تھا۔ آج یہ انتقام اس طرح پورا ہوا۔ پولیس آئی، کیس بن گیا کہ فریال کو نازیبا حالت میں سہیل کے ساتھ دیکھ کر باپ کی غیرت کے مارے دونوں پر فائر کر کے ان کو بلاک کر دیا۔ ادھر عبید کا قصہ کسی اور طریقے سے تمام کرنا تھا پہلے اس کیس سے نمٹنا تھا۔ چھ ماہ لگے ، پھر یہ کیس داخل دفتر ہوا تو عبید کی باری آئی، جو خوف سے روپوش ہو گیا تھا۔وہ کمانے کے بہانے شہر چلا گیا تھا۔ خان کے آدمی شکاری کتوں کی مانند اس کی تلاش میں تھے کیونکہ اصل مجرم تو وہی تھا۔ جب تک اس کے خون سے دھرتی رنگین نہ ہو خان کے کلیجے میں کیسے ٹھنڈک پڑتی۔ وہ گاؤں کے ایک شخص کے سرونٹ کوارٹر میں رہتا تھا۔ اس کی ماں بھی ساتھ رہتی تھی، جبکہ خان کے کارندے اس کے پیچھے تھے۔ ماں بیٹے کے غم میں گھل رہی تھی۔ وہ دن رات اس کی سلامتی کی دعائیں کرتی تھی۔ ایک دن عبید بس اسٹاپ پر کھڑا تھا کہ خان کے آدمی نے اسے دیکھ لیا۔ اس نے بس پر اس کا پیچھا کیا اور ٹھکانہ معلوم کر کے مالک کو خبر کر دی کہ وہ کہاں رہتا ہے اور پھر خان نے اپنے وفاداروں کو حکم دیا کہ اس کا قصہ پندرہ دن میں تمام ہو جانا چاہیے، لیکن ابھی پندرہ دن بھی نہ گزرے تھے کہ ایک روز جب عبید گھر سے نکلا تو اسے راستے میں جیپ میں سوار ہونے کا حکم دیا گیا۔ وہ ہچکچانے لگا تو انہوں نے کہا۔ تمہیں کچھ نہیں کہیں گے ، آرام سے بیٹھ جاؤ۔ بس دو چار باتیں کرنی ہیں۔ اگر نہیں بیٹھو گے، تو بھاگ بھی نہیں سکتے۔ بھری ہوئی بندوقیں ہمارے کندھوں پر ہیں، ابھی بھون ڈالیں گے۔ مرتا کیا نہ کرتا، وہ جیپ میں بیٹھ گیا۔ انہوں نے راستے میں اس کی جیب میں زیورات ڈال دیئے اورتھانے لاکر کیس درج کرا دیا کہ یہ خان کے گھر ملازم تھا۔ ان کی بیگم کے زیورات چرا کر شہر بھاگ گیا تھا۔ کافی دن چھپا رہا۔ آج سنار کے پاس زیور فروخت کرنے جارہا تھا کہ صرافہ بازار میں ہم نے اسے پکڑ لیا۔ زیور بھی اس کی جیب سے پولیس نے ہی برآمد کئے ، پھر خان کے کارندوں نے اس کو کہا کہ اب بھا گو ۔ وہ بھاگ رہا تھا کہ اچانک بندوقیں بارود اگلنے لگیں اور وہ زخمی ہو کر گر پڑا۔ اسی وقت اس کی روح قفس عنصری سے پرواز کر گئی۔ الزام یہ تھا کہ وہ تھانے سے فرار ہونے کی کوشش میں مارا گیا تھا۔ یوں چوری اور پھر فرار ہونے کے جرم میں وہ جان سے چلا گیا۔جب یہ خبر اس کی ماں کو ملی ، وہ دو سانس بھی نہ لے سکی اور مر گئی کیونکہ ایک غریب بیوہ ماں کی روح تو ایسے اپنے بیٹے کے پیار میں قید تھی، جیسے دیو کی جان طوطے میں ہوتی ہے۔ جب یہ کہانی ہم نے سنی ہمیں بہت دکھ ہوا۔ اصل واقعہ تو گاؤں والے جانتے تھے ، مگر کس کی مجال جو اس بارے میں بات کرتا  سب مهر به لب ، مگر دل میں افسوس کرتے رہ گئے۔ ایک نے کہا کہ خانہ خراب ہو اس عشق و محبت کا، جس کے کارن بھری جوانیاں برباد ہو جاتی ہیں اور موت کے گھاٹ اتر جاتی ہیں۔ خدا ان لڑکے لڑکیوں کو عقل دے جو نتائج سے بے پروا ہو کر اس راہ پر خطر پر قدم دھر دیتے ہیں۔ خان کو سب داد دے رہے تھے کہ تھے کہ کیسا عقلمند آدمی ہے، جس نے ایک تیر سے دو شکار کئے اور اپنی غیرت پر حرف نہیں آنے دیا۔
Khamoshi Ka Zahar,میں اور شاہینہ ایک ہی اسکول میں پڑھایا کرتے تھے۔ شاہینہ میری کلاس فیلو ہی نہیں، بلکہ بہت پیاری دوست بھی تھی۔ ہم نے اکٹھے پی ٹی سی کا کورس کیا تھا اور اتفاق سے ایک ہی گاؤں کے اسکول میں ہم دونوں کو ملازمت ملی۔شاہینہ کا گھر ہمارے گھر سے تھوڑے فاصلے پر تھا۔ ہم ساتھ اسکول کے لیے نکلتی تھیں اور ایک ہی بس میں سوار ہو کر پڑھانے جایا کرتی تھیں۔ ہمارا اسکول شہر سے آٹھ میل دور تھا۔ روزانہ مجھے اور شاہینہ کو جانے اور آنے میں سولہ میل کا فاصلہ طے کرنا پڑتا تھا۔ ہم باتیں کرتی جاتیں، فاصلہ منٹوں میں طے ہو جاتا اور سفر کا پتا بھی نہ چلتا۔جن دنوں یہ واقعہ ہوا، شاہینہ کا پہلا بیٹا ڈیڑھ سال کا تھا اور وہ امید سے تھی۔ ہوا یہ کہ میں بیمار ہو گئی اور پندرہ روز تک اسکول نہ جا سکی۔ ہمارے اسکول میں صرف تین استانیاں تھیں۔ میری بیماری کے باعث دو باقی رہ گئیں۔ جب میں چھٹی پر تھی، تو ان کا حاضر ہونا ضروری تھا کیونکہ ایک وقت میں صرف ایک استانی ہی غیر حاضر ہو سکتی تھی۔ ہمارا اسکول پرائمری تک تھا، اور پانچ کلاسوں کو ہم تین استانیاں سنبھالتی تھیں۔ جب میں بیمار ہوئی تو شانو میں شاہینہ کو آسانی کے لیے شانو ہی لکھوں گی کیونکہ میں اسے اسی نام سے بلایا کرتی تھی کو میری کلاس بھی لینی پڑی۔ میری بیماری کے دوران وہ دو تین بار عیادت کو آئی، مگر بڑی پریشان تھی۔بولی کہ مصباح تو جلدی سے اچھی ہو جا، مجھے اکیلے گاؤں کے اسکول جاتے بڑا ڈر لگتا ہے۔میں نے کہا کہ اتنا عرصہ ہو گیا ہے تم کو گاؤں کے اسکول میں پڑھاتے ہوئے، ابھی تک تمہیں ڈر لگتا ہے؟ ضرور کوئی بات ہے۔بولی کہ تم ٹھیک ہو جاؤ تو بتاؤں گی۔پھر جب میں ٹھیک ہو گئی اور اس کے ساتھ اسکول جانے لگی، تو اس نے بتایا کہ ایک شخص اس کا پیچھا کر رہا ہے، جو باقاعدگی سے اس کا تعاقب کرتا ہے۔وہ بولی کہ تم دیکھنا، وہ نظر آئے گا، تمہیں بھی دکھاؤں گی۔ جب میں اکیلی جاتی تھی تو وہ میرا راستہ روک کر بات کرنے کی کوشش کرتا تھا۔ ایک بار بس کے اڈے پر لاری بہت دیر سے آئی تو اس نے ٹھنڈے مشروب کی بوتل لا کر میرے ہاتھ میں تھما دی۔ میری حالت اتنی خراب ہو گئی کہ کیا بتاؤں، اگر لیتی ہوں تو روحانی عذاب، آخر کیوں لوں؟ نہیں لیتی تو اتنے لوگوں میں تماشا بن جاتی۔ میں نے یہ کیا کہ وہ بوتل وہاں کھڑی ایک بوڑھی بھکارن کو پکڑا دی۔ شکر ہے کہ بس آ گئی اور میں جلدی سے اس میں سوار ہو گئی، مگر اس روز بھی اس نے میرا گھر تک تعاقب کیا تھا۔میں نے پوچھا کہ یہ شخص ہے کون؟شانو نے بتایا کہ اب پتا چل گیا ہے، گاؤں کے نمبردار کا رشتہ دار ہے۔ کچھ دنوں سے ان کے گھر میں آ کر ٹھہرا ہوا ہے۔ اس لفنگے کا پتا میں نے اسکول کی چپڑاسن سے کروایا ہے۔ اللہ کرے وہ مائی اپنی زبان بند رکھے، کہیں اسی بات پر لینے کے دینے نہ پڑ جائیں۔اب ہم پھر سے دو ہو گئی تھیں، تو شانو کی پریشانی کچھ کم ہو گئی۔ اس کی ڈھارس بندھی۔ میں نے بھی تسلی دی کہ گھبراؤ نہیں، وہ تمہارا بال بھی بیکا نہ کر سکے گا۔ دیکھنا تو سہی، کیسے مل کر اسے جوتے لگائیں گے ہم دونوںشانو اس بات سے اتنی پریشان نہیں تھی کہ کوئی اس کا پیچھا کر رہا ہے، بلکہ اس بات سے زیادہ پریشان تھی کہ کہیں اس کے شوہر کو اس بات کی خبر نہ ہو جائے، کیونکہ طارق بہت شکی مزاج تھا۔ یقیناً وہ اس سے باز پرس کرنے سے پہلے ہی کوئی انتہائی قدم اٹھا لیتا۔ بیچاری طارق سے بہت ڈرتی تھی۔ اس روز دوپہر کا ایک بجا تھا۔ ہم دونوں لاری اڈے پر کھڑی بس کا انتظار کر رہی تھیں۔ بس روز پونے ایک پر آ جاتی تھی، مگر آج نہ جانے کیا وجہ تھی کہ بس آتی نظر نہ آ رہی تھی۔ وہ پندرہ منٹ بھی ہمیں بھاری لگ رہے تھے۔ شانو بے چینی سے گھڑی دیکھ رہی تھی، کیونکہ اس کی امی صبح اس کا بیٹا اپنے گھر لے جاتی تھیں اور پھر اس کے گھر آنے سے ذرا پہلے بچے کو لے کر شانو کے گھر آ جاتی تھیں۔شانو نے ادھر ادھر دیکھا، دراصل اسے اس نوجوان سے خطرہ تھا کہ کہیں وہ تنگ نہ کرے۔ میں یہاں اس نوجوان کا فرضی نام منور لکھ دیتی ہوں۔شانو کا اندیشہ درست نکلا۔ ایک چھوٹا سا لڑکا ہاتھ میں گنے کے رس کے دو گلاس لے کر آیا اور ہمیں دینے لگا۔ میں نے کہا کہ لڑکے تمہیں کس نے کہا تھا یہ لانے کو؟ ہم نے تو نہیں منگوائےوہ بولا کہ بس کے کنڈکٹر نے کہا ہے۔ وہ سامنے ہوٹل میں بیٹھا ہے۔ وہ کہتا ہے، ان اسکول والیوں سے کہو آج بس تین بجے آئے گی کیونکہ آج ادھر کی ٹریفک بند ہو گئی ہے۔ ایک وزیر دورے پر جا رہا ہے، اس کی گاڑی گزرنے والی ہے۔اس کی بات سن کر ہم پریشان ہو گئیں۔ شانو نے پلٹ کر دیکھا تو وہی نوجوان مسکرا رہا تھا۔ وہ بولی، مصباح یہ گلاس منور نے بھجوائے ہیں، وہ دیکھ سامنے۔میں نے دیکھا، وہ واقعی مونچھوں پر تاؤ دے کر سینہ پھلائے فخریہ انداز سے ہماری طرف دیکھ رہا تھا۔ میں نے گلاس لڑکے کے ہاتھ سے لے کر ان میں بھرا ہوا رس زمین پر انڈیل دیا اور لڑکے سے کہا، جس نے یہ گلاس بھیجے ہیں اس کو کہنا، اگر اب ہمارا پیچھا کیا تو یاد رکھنا تمہاری بہت بے عزتی ہو گی۔ لڑکا چلا گیا۔شانو بولی، کم بخت یہ تو نے کیا کیا؟ یہ بہت خراب لوگ ہیں۔ اسکول کی مائی بتا رہی تھی کہ یہ بڑے خطرناک ہیں، نہ جانے اب یہ شخص ہم سے اپنی توہین کا کیسا انتقام لے گا۔ میں نے کہا، ٹھیک ہے، روز روز کے مرنے سے ایک دن کا مر جانا اچھا ہے۔ نہ کسی سے اس کی شکایت کرنے دیتی ہو نہ تم اس سے خود کچھ کہتی ہو۔ ادھر یہ ہے کہ روز بروز اس کی ہمت بڑھتی جاتی ہے، آخر تمہاری کیا صلاح ہے؟اگلے روز مجھے اپنے تایا کے بیٹے کی شادی میں جانا پڑ گیا اور میں اسکول نہ جا سکی۔ شانو اکیلی ہی گئی۔ اس دن بدبخت اسے گھیرنے میں کامیاب ہو گیا۔ہوا یہ تھا کہ ہمارے اسکول کی چھت کا ایک شہتیر چِھج گیا تھا، جس سے چھت گرنے کا شدید خطرہ لاحق تھا۔ ہم نے اس کی اطلاع محکمہ کو بھجوائی تھی۔ اس دن چھت کا معائنہ کرنے گاؤں کا چیئرمین، ٹھیکیدار وغیرہ آئے، تو یہ بھی ساتھ تھا۔ یہ لوگ چھت دیکھ کر چلے گئے۔ استانیوں نے ان پر وہ کر لیا۔ مائی نے انہیں کمرہ لے جا کر دکھایا تھا۔ذرا دیر گزری کہ یہ پھر آگیا۔ کہنے لگا، یہاں معائنہ کی فائل رہ گئی ہے، وہ اٹھائی ہے۔ فائل وغیرہ کوئی نہیں تھی۔ بولا، استانی جی سے پوچھو، انہوں نے اٹھائی ہو گی۔شانو بیچاری سمجھی نہیں کہ کون شخص ہو گا۔ جب اس نے ڈیوڑھی پر آ کر بات کی تو یہ بولا، آپ شاہینہ بی بی ہیں؟ آپ سے ایک ضروری بات کرنی ہے۔ پھر اس نے مائی سے کہا، اماں تم چیئرمین کے گھر سے فائل لے آؤ۔ مائی چلی گئی۔اب اسے بات کرنے کا موقع ملا۔ کہنے لگا، شاہینہ، میں نے تمہاری ایک جھلک دیکھی تھی اور تمہارا دیوانہ ہو چکا ہوں۔ اگر مجھے ٹھکراؤ گی تو اچھا نہ ہو گا، میں بہت اثر و رسوخ والا آدمی ہوں۔شاہینہ نے کہا، تم جو بھی ہو، مجھے کیا؟ میں ایک شریف عورت ہوں، شادی شدہ ہوں، ایک بچے کی ماں ہوں۔ اللہ کے واسطے میرا پیچھا چھوڑ دو، نہیں تو میں نوکری چھوڑ دوں گی۔اس نے کہا، یاد رکھنا، تبادلہ تو میں تمہارا یہاں سے ہونے نہیں دوں گا، لیکن جس دن تم نے یہ نوکری چھوڑی، تو میں تمہارے گھر آ جاؤں گا۔ پھر پتا ہے کیا ہو گا؟کیا ہو گا؟اس نے لفافہ آگے بڑھا کر کہا، جو ہو گا، اس میں لکھ دیا ہے۔ یہ لو، پڑھ لینا۔شاہینہ نے بھی جرات سے کام لیا۔ اس نے لفافہ پھاڑ کر دروازے سے باہر پھینک دیا، جہاں وہ کھڑا تھا، اور بولی، جو ہو گا دیکھا جائے گا، مگر اب تم جاؤ یہاں سے۔اس کے بعد شاہینہ نے بیماری کا بہانہ کر کے چھٹی لے لی۔ وہ شوہر سے کہتی تھی، مجھے نوکری نہیں کرنی، مگر ڈر کے مارے یہ نہیں کہتی تھی کہ میں نے چھٹی کیوں لی ہے۔ میں نے شاہینہ سے بہت کہا، تم مجھے طارق بھائی سے بات کرنے دو، میں ان کو سمجھاؤں گی کہ تمہارا اس میں کوئی قصور نہیں، وہی کم بخت تمہارے پیچھے پڑا ہوا ہے، مگر وہ نہ مانی۔ کہتی تھی، مصباح تجھ کو نہیں معلوم طارق کیا ہے، یہ یا تو جان دے آئے گا یا کسی کی جان لے آئے گا اور پھانسی چڑھ جائے گا۔ میں اس کے مزاج سے ڈرتی ہوں۔ ہم نے اگر اسے یہ بات بتا دی تو جھگڑا لازمی ہے۔ پھر مجھے شانو نے بتایا کہ چھٹی ختم ہونے والی ہے اور اب وہ استعفیٰ دے دے گی، کیونکہ آگے چل کے یوں بھی دو بچوں کی ماں بن جائے گی تو پھر دو کو سنبھالنا مشکل ہو گا۔ امی نے ایک بچہ پال دیا ہے، اب دوسرا نہیں پالیں گی۔یہ شام کا وقت تھا۔ طارق گھر پر نہ تھا۔ ایک لڑکا گھر آیا اور رقعہ دے کر چلا گیا۔رقعہ منور کا تھا۔ لکھا ہوا تھا، میں بھی دھن کا پکا آدمی ہوں، تمہیں بھولا نہیں ہوں۔ تم نے اسکول آنا چھوڑا ہے، تو میں تمہارے گھر کے نزدیک آ کر رہنے لگا ہوں۔ اب جب تمہارا شوہر گھر پر نہ ہو گا، تو کسی بہانے گھر آ کر دیدار کر لوں گا۔شانو نے رقعہ پڑھا تو ڈر گئی۔ اس نے مجھے رقعہ تو نہ دکھایا، کہتی تھی کہ آگ میں جھونک دیا ہے۔ مگر اب وہ گھر میں اکیلے رہنے سے ڈرتی تھی۔ طارق بھائی ذرا شام کے بعد گھر سے باہر جانے لگتے تو انہیں روکتی، منت کرنے لگتی کہ مت جائیے، مجھے اکیلے گھر میں ڈر لگتا ہے، منور روز گھر آتا ہے۔طارق آخر مرد تھا۔ مرد آزاد طبیعت ہوتا ہے۔ کب تک کوئی عورت اس کو اپنی مرضی سے روک سکتی ہے؟ طارق، شانو کی اس قسم کی روک ٹوک سے تنگ آ گیا تھا۔ پھر بھی وہ شانو کا کہا مان لیتا تھا اور شام کے بعد گھر سے باہر رہنا اس نے چھوڑ دیا تھا۔لیکن ایک دن اس نے بیوی سے کہا، شانو، کتنے دنوں سے میں تیرا کہنا مان کے گھر سے باہر نہیں گیا۔ قیدی بن گیا ہوں۔ آج تو مجھے مت روکنا، میں فلم دیکھنے ضرور جاؤں گا، میں نے دوستوں سے وعدہ کیا ہوا ہے۔شانو بولی، آج تم مت جاؤ، میرا دل گھبرا رہا ہے، کل چلے جانا۔طارق جانتا تھا کہ وہ روز ہی ایسا کہتی ہے۔ اس نے جان چھڑانے کو کہا، اچھا، میں فلم دیکھنے کے لیے نہیں جا رہا، سامنے والی دکان پر جا رہا ہوں، اچھا، پانچ منٹ میں آ جاؤں گا، تو دروازہ بند مت کرنا، کھلا رکھنااس نے تو یہ اس لیے کہا تھا کہ شانو اس کی بات کا یقین کر لے اور اسے جانے سے نہ روکے، مگر شانو سمجھی کہ وہ سچ کہہ رہا ہے اور ابھی آ جائے گا۔ اس بیچاری نے دروازہ بند نہ کیا اور بچے کو سلانے کے لیے اس کے ساتھ جا کر لیٹ گئی۔ پھر بچے کو سلاتے سلاتے نہ جانے کیسے اس کی آنکھ لگ گئی۔منور کا ایک آدمی، جو طارق بھائی کا نیا نیا دوست بنا تھا، اسے دوستی کا چکر دے کر سنیما لے گیا۔ شانو گھر میں اکیلی تھی۔ منور کو موقع مل گیا۔ اس ضدی آدمی نے اپنی ضد پوری کرنے اور شانو کو نیچا دکھانے کے لیے یہ چال چلی تھی۔جب وہ شانو کے سرہانے پہنچا تو اس کی آنکھ کھل گئی۔ اپنے سرہانے منور کو کھڑا پایا تو اس کے منہ سے چیخ نکل گئی، مگر جلد ہی منور نے اس کے منہ پر ہاتھ رکھ دیا۔ اس کے بعد جانے کیا ہوا، وہ منظر تو کوئی نہ دیکھ سکا۔ البتہ جب فلم دیکھ کرطارق بھائی لوٹے تو شانو اس دنیا میں نہ تھی۔ شکر ہے کہ ظالم نے معصوم بچے کو زندہ رہنے دیا۔ بہرحال ڈاکٹروں نے یہی رپورٹ دی کہ شانو نے اپنی عزت بچانے کی خاطر جان دی ہے۔میں تو جو کچھ جانتی تھی، سب طارق بھائی کو بتا دیا تھا۔ انہوں نے منور کے خلاف رپورٹ بھی درج کروائی تھی۔ شانو کے جسم پر چاقو کے گہرے زخم تھے، اس نے بڑی بہادری سے لڑتے لڑتے جان دی تھی۔منور کچھ عرصہ حوالات میں رہا، پھر عدم ثبوت کی بنا پر سزا سے بچ گیا۔ اس دنیا میں اپنے جرم کی سزا سے چھوٹ گیا، مگر مجھے یقین ہے کہ وہ اگلے جہاں میں نہیں چھوٹ پائے گا۔ کاش میں اس کے خلاف گواہی دے سکتی تو شاید اس کو سزا ہو بھی جاتی، مگر میں اپنے گھر والوں کی وجہ سے مجبور تھی۔آج بھی شانو کا زخم دل میں ہرا ہے اور ہمیشہ ہرا ہی رہے گا۔
Sabr ka Rang,میرا تعلق ایک بڑی جاگیردار فیملی سے تھا، جس کا اپنے علاقے میں خوب اثر و رسوخ تھا۔ میرے دادا اور نانا دونوں ہی اپنے وقت کے کامیاب سیاستدان تھے۔ یوں کہنا چاہیے کہ سیاست ہماری فیملی کی گھٹی میں پڑی ہوئی تھی۔ ہمارے ملک میں سیاست ایک بازی ہے، جو الیکشن جیت جائے، اس کی لاٹری نکل آتی ہے۔ تبھی سیاست سے وابستہ افراد الیکشن جیتنے کی خاطر سر دھڑ کی بازی لگا دیتے ہیں، بیشتر کا مقصد عوام کی خدمت کرنا نہیں ہوتا بلکہ دولت کمانا ہوتا ہے۔اسی سیاسی سوچ نے ہمارے گھرانے کو تباہ و برباد کر کے رکھ دیا۔ ہوا یوں کہ الیکشن میں میرے چچا نے جس پارٹی سے الیکشن لڑا، وہ نانا جان کی مخالفت میں پیش پیش تھی۔ نانا نے ہمارے دادا کو کہا کہ آپ اپنے بیٹے کو کہیں کہ وہ اس طرف سے الیکشن نہ لڑے کیونکہ یہ ہمارے مخالف لوگ ہیں، مگر دادا جان کو اپنا مفاد اسی میں دکھائی دیا کہ ان لوگوں کو ساتھ دیں جو نانا جان اور ماموں کے سیاسی حریف بلکہ دشمنی کی حد تک مخالف تھے بس یہاں سے بات بگڑ گئی۔ ہمارا خاندان دولت مند ہی نہیں، روشن خیال بھی تھا جہاں ہم لوگ روایات پسند تھے، وہاں لڑکوں اور لڑکیوں کو اعلیٰ تعلیم دلوانے کا بھی رواج تھا۔ یہی وجہ تھی کہ ہمارے یہاں دولت اور تعلیم کی کمی نہیں تھی۔ تبھی ہمارا شمار شہر کے معززین و امیر کبیر خاندانوں میں ہوتا تھا۔یہ ان دنوں کی بات ہے جب میں ابھی پیدا نہیں ہوئی تھی۔ نانا اور دادا جان میں الیکشن کی وجہ سے جھگڑا چل پڑا۔ بات ہوتے ہوتے یہاں تک پہنچ گئی کہ میرے نانا امی جان کو گھر لے آئے اور واپس سسرال نہ جانے دیا۔نانا جان کی بات دادا ابو نے نہ مانی تو انہوں نے بیٹی کو گھر بٹھا لیا، جس پر دادا نے میرے والد صاحب کو مجبور کر دیا کہ بیوی کو طلاق دے دو۔ بابا جان میری امی کو طلاق دینا نہیں چاہتے تھے کیونکہ ان کو بیوی سے بہت محبت تھی، لیکن الیکشن کے جھگڑے کی وجہ سے تلخی اتنی بڑھ گئی کہ صلح کی گنجائش نہ رہی۔ نانا کہتے تھے کہ تم لوگ میرے دشمنوں کو ووٹ دے رہے ہو تاکہ وہ جیتنے کے بعد مضبوط ہو کر ہم پر پل پڑیں۔ یوں جھوٹی انا کی خاطر دادا جان نے میرے باپ کو مجبور کر دیا کہ وہ بیوی کو طلاق دے دیں۔ بابا جان نے مجبور ہو کر امی کو طلاق دی، لیکن بچے اپنے پاس ہی رہنے دیے۔ امی کی طلاق کے چند ماہ بعد میں نانا جان کے گھر پیدا ہوئی تو دادا جان نے مطالبہ کیا کہ ہماری نومولود بچی کو بھی ہمارے حوالے کر دو نانا جان نے اس مطالبے کو ماننے سے انکار کر دیا کیونکہ میں ابھی بہت چھوٹی تھی، میری زندگی کا دار و مدار ماں کے دودھ پر تھا۔دادا جان بہت انا پرست تھے۔ وہ کب بہار ماننے والے تھے۔ اپنے اثر و رسوخ کے گھمنڈ میں انہوں نے عدالت میں کیس دائر کر دیا، مگر وہ یہ کیس ہار گئے کیونکہ عدالت نے امی کے حق میں فیصلہ دے دیا اور حکم دیا کہ بچی کو سات سال تک ماں سے جدا نہیں کیا جائے گا۔ یوں میں سات برس تک اپنی امی کے ساتھ رہی۔ اس دوران نانا اور ماموں نے میری والدہ پر کئی بار زور ڈالا کہ وہ دوسری شادی کرنے پر آمادہ ہو جائیں مگر انہوں نے ہر بار انکار کر دیا۔ انہیں میری جدائی کسی صورت گوارا نہ تھی۔ادھر دادا کب آرام سے بیٹھنے والے تھے، جو نہیں میں سات برس کی ہوئی، انہوں نے ایک بار پھر ہنگامہ کھڑا کر دیا۔ تین سال متواتر وہ میری واپسی کا مطالبہ کرتے رہے۔ کئی طرح سے دباؤ ڈالا۔ جرگے، پنچایت، عدالت، غرض ہر حربہ استعمال کیا۔ بالآخر میں گیارہ برس کی عمر میں والد صاحب کے پاس آ گئی۔بابا جان کے گھر میں میرا بہت زیادہ خیال رکھا جاتا تھا۔ میری دیکھ بھال ایک آیا کے ذمے تھی، لیکن یہ قدرتی بات تھی کہ میں اپنی ماں کو نہیں بھول سکی۔ ہر وقت ان کو یاد کر کے روتی تھی۔ بابا کے گھر میں میرے ساتھ کھیلنے والا بھی کوئی نہ تھا، میں کس سے باتیں کرتی اور اپنا حال دل بیان کرتی۔ دونوں بڑی بہنیں اور بھائی مری میں پڑھ رہے تھے اور ہوسٹل میں رہتے تھے۔ وہ صرف چھٹیوں میں گھر آیا کرتے تھے۔بابا جان نے دوبارہ شادی نہ کی حالانکہ دادا اور دادی نے بہت زور لگایا۔ تایا، چچا بھی مشورہ دیتے تھے کہ دوسری شادی کر لو، مگر بابا جان میری ماں سے محبت کرتے تھے، انہیں بھلا نہیں سکے۔اماں کو طلاق دینے کے بعد بابا جان کی زندگی ادھوری ہو گئی جیسے ہر خوشی کھو گئی ہو۔ وہ ہر کسی سے لا تعلق ہوتے گئے جبکہ چانے خوب ترقی کی۔ کئی بار الیکشن جیتا اور اعلیٰ عہدے پائے۔ وہ ایک کامیاب زندگی بسر کر رہے تھے اور خاندانی دولت میں ڈھیروں اضافہ کر رہے تھے، جبکہ والد صاحب ایک درویش منش آدمی بن کر رہ گئے۔بابا جان کی سوچ ہمارے خاندان کے ہر فرد سے قطعی مختلف تھی۔ وہ دولت سے زیادہ پیار کو اہمیت دیتے تھے ، جب انہوں نے امی جان کو طلاق دی ، وہ اعلیٰ عہدے پر تھے۔ انہوں نے اپنے عہدے سے استعفیٰ دے دیا۔ وہ زندگی کی ہر دلکشی سے بے نیاز ہو گئے۔ میری بہنوں اور بھائی کو بھی دادا اور چچا سنبھال رہے تھے۔ وہی ان کی تعلیم و تربیت کے ذمہ دار ٹھہرے۔ بیوی سے جدائی کے بعد بابا جان نے اپنے بچوں کا خیال رکھنا ہی چھوڑ دیا تھا۔ مری بلز پر دادا اور تایا چا ہی ان سے ملنے جایا کرتے تھے۔ان دنوں دادا کا کار و بار روز به روز ترقی پر تھا۔ انہوں نے چھوٹے بیٹے کی سیاسی پوزیشن سے خوب فائدہ اٹھا یا اور کار و بار دوسرے ملکوں تک پھیلا دیا۔ ساتھ ہی بابا جان کو بھی بیرون ملک بھجوادیا تا کہ وہاں جا کر اپنی سابقہ بیوی اور پچھلی زندگی کو بھول جائیں لیکن یورپ جا کر بھی بابا کی زندگی بہتر نہ ہو سکی۔ وہ کاروبار کو بھی صحیح طرح سے سنبھال نہ سکے۔ جب انسان کو دولت کی ہوس نہ ہو، وہ کاروبار بھی ترقی نہیں کر سکتا۔امی کی شادی ماموں نے کہیں اور کر دی۔ بابا نے سنا تو اس بات کا صدمہ کیا اور بیمار ہو گئے مگر اب دشمنی گہری ہو چکی تھی۔ وہ کسی طور میری ماں سے نہیں مل سکتے تھے۔ پہلے سے ہی نانا اور ماموں نے اس امر کو محال بنادیا تھا۔ خدا جانے امی کس حال میں تھیں۔ اپنے بچوں اور ان کے باپ کو بھلا چکی تھیں یا نہیں، یہ انہی کو پتا تھا۔ میری بہنیں اور بھائی اپنے حال میں مست تھے۔ مگر میں ماں کے پاس تقریبا گیارہ برس رہی تھی ، اس لیے ان کو نہیں بھول سکتی تھی۔ رات کو اٹھ اٹھ کر انہیں یاد کرتی اور روتی تھی۔گیارہ برس کی بچی ماں سے کتنی اینچ ہو سکتی ہے آپ خود تصور کر سکتے ہیں۔ یہ ایسی عمر ہوتی ہے جب بچی کو ماں کی سب سے زیادہ ضرورت ہوتی ہے مگر ظالم مفاد پرست اپنوں نے ہی ممتا کو بچوں اور بچوں کو ممتا سے جدا کر رکھا تھا۔ سچ ہے دولت اور اقتدار کی ہوس بہت بری بلا ہے۔ یہ انسان سے انسانیت اور آدم سے آدمیت چھین لیتی ہے۔ جن دنوں میں پانچویں میں تھی ، میرے بھائی شمر کو بیرون ملک پڑھنے کے لیے بھجوادیا گیا۔ میں اپنے بھائی سے محبت کرتی تھی۔ وہ چھٹیوں میں گھر آتا، بہت خوش ہوتی۔ اب اور بھی تنہا اور چپ چپ رہنے لگی۔اسکول میں کسی سے میری دوستی نہ ہوئی۔ بس ہر وقت پڑھائی میں مصروف رہتی تھی۔ یہی سبب تھا کہ میری تعلیمی کار کردگی بہت اچھی تھی اور ذہین طالبات میں میرا شمار ہوتا تھا۔میٹرک کے بعد میں نے کالج میں داخلہ لے لیا۔ اس دوران میری بڑی بہن کی شادی ایک وزیر کے بیٹے سے ہو گئی۔ وہ امریکہ چلی گئی میں اور تنہا ہو گئی۔ مجھ کو بڑی بہن کا جو سہارا تھا وہ بھی نہ رہا۔ میں نے ایف ایس سی میں بہت محنت کی اور اچھے نمبر لیے۔ میر امیرٹ بن گیا۔ میں میڈیکل میں داخلہ لینا چاہتی تھی۔ لیکن تایا جان کو خاندان کی لڑکیوں کا ڈاکٹر بننا پسند نہیں تھا۔ انہوں نے دادا کو کہہ کر میرامیڈیکل کا داخلہ رکوادیا۔بابا جان چاہتے تھے کہ میں مقابلے کا امتحان پاس کروں اور میں سخت دلبر داشتہ تھی۔ اسی افسردگی میں ، میں نے پڑھائی چھوڑنے کا فیصلہ کر لیا مگر میری بہن امینہ نے سمجھایا کہ بے وقوف مت بنو، پڑھائی جاری رکھو، بابا جان کی خواہش پوری کرو اور بعد میں مقابلے کے امتحان کی تیاری کر لینا۔امینہ باجی کے ہمت دلانے سے دوبارہ کالج جانے پر رضامند ہو گئی اور بی اے کے امتحان کی تیاری کرنے لگی۔ اسی دوران امینہ کارشتہ تایا کے دوست کے بیٹے کے لیے آگیا۔ یہ لڑکا صحیح نہ تھا، شکل وصورت کا بھی گیا گزرا تھا۔ امینہ اعلیٰ تعلیم حاصل کرنا چاہتی تھی۔ مگر اس رشتے سے تایا اور چچا جان کے بہت سے سیاسی مفاد وابستہ تھے۔ انہوں نے امینہ کو مجبور کیا کہ یہ رشتہ قبول کرلے۔ وہ کسی طرح نہیں مانی، جب زیادہ مجبور کرنے لگے تو اس نے جذبات میں آکر زیادہ مقدار میں خواب آور گولیاں کھالیں۔ یوں میری بہن بھری جوانی میں اس دنیا کو ہمیشہ کے لیے چھوڑ کر چلی گئی۔ امینہ کی بے وقت موت کا مجھ کو حد درجہ صدمہ ہوا۔ اس کی صورت ہو بہوامی جان جیسی تھی بلکہ وہ ماں کی تصویر لگتی تھی۔ بابا جان اس کو بہت چاہتے تھے ، جب ان کو اطلاع ملی کہ امینہ نے خود کشی کر لی ہے تو وہ اپناذ ہنی توازن کھو بیٹھے۔ ان دنوں بابا جان امریکہ میں تھے ، ان کو وہاں علاج کے لیے اسپتال میں داخل کرادیا گیا۔ وہ خاموش رہتے اور ان پر خود فراموشی کی سی کیفیت طاری رہتی۔ ان دنوں میرا بھائی علی ان کے پاس تھا جو ان کو سنبھال رہا تھا۔ اس کو بھی امینہ کے مرنے کا سخت صدمہ تھا۔ لیکن یہ پتا نہیں تھا کہ اس کی بہن تایا اور چچا کے زبردستی شادی پر مجبور کرنے کی وجہ سے مری ہے۔ امینہ کا مزاج اپنے دادا پر گیا تھا۔ وہ ضدی طبیعت کی تھی اور کسی کے فیصلے کو قبول کرنے سے قاصر تھی۔ اس نے جان دے دی مگر نا پسندیدہ رشتے کو قبول نہیں کیا۔انہی دنوں کچھ مخالفین نے چچا پر حملہ کر دیا۔ وہ تو بال بال بچ گئے لیکن دادا جان کو گولیاں لیں اور وہ جائے وقوع پر وفات پاگئے۔ یہ ایک اور صدمہ تھا۔ دادا جان میرا خیال رکھتے تھے ، وہ بھی نہ رہے۔ میں کلی طور پر تایا اور چاو غیرہ کے رحم و کرم پر رہ گئی۔ اب میں دن رات دعا کرتی کہ اپنی بڑی بہن اور علی کے پاس امریکہ چلی جائوں کیونکہ والد بھی وہاں تھے اور ان کو میری اشد ضرورت تھی۔میں نے بھائی کو فون پر کہا کہ مجھے آپ لوگوں کے پاس آنا ہے۔ باجی ثمینہ کو بھی کہا۔ ان لوگوں نے کوشش کر کے بلوا لیا۔ والد سے ملی، وہ بہت افسردہ تھے۔ مجھ کو گلے لگا کہ روپڑے ، تب میں نے جانا کہ وہ کتنے مجبور ہیں۔ ان کا علاج چل رہا تھا۔ اس لیے پاکستان نہیں آسکتے تھے۔ میں اور علی ان کا بہت خیال رکھتے تھے۔ ان کو خوش رکھنے کی کوشش کرتے کیونکہ وہ دن میں صرف ایک آدھ جملہ بولتے تھے اور بالکل نہیں مسکراتے تھے۔جلد ہی میں نے سمجھ لیا کہ ان کو کوئی بیماری نہیں ہے۔ بس ان کی ایک خیالی دنیا تھی جس میں وہ زندہ تھے اور اپنے ماضی کو ذہن میں دہراتے رہتے تھے۔ بیتے دنوں کی یادوں میں سکون پاتے تھے اور خیالوں میں ہماری ماں سے باتیں کرتے تھے۔با با جان ماضی میں جی رہے تھے۔ اس طرح وہ خود بھی ماضی کا ایک حصہ بنتے جارہے تھے۔ ماں کے ساتھ گزرے ماہ و سال میرے باپ کا کل اثاثہ تھے۔ اب مجھ کو اندازہ ہوا کہ طلاق کتنی بری چیز ہوتی ہے اور یہ انسان کے جیون کو کیسے بر باد کر دیتی ہے ، اسی لیے دین نے اس کو ایک ناپسندیدہ امر کہا ہے۔باجی اور علی نے بہت چاہا کہ بابا جان دوسری شادی کر لیں مگر انہوں نے نہ کی۔ پارک میں بیٹھ جانا، گھنٹوں بیٹھے رہنا یا پھر لمبی واک اور مصوری، یہی ان کے پسندیدہ مشاغل تھے۔ وہ زیادہ تر ایسی تصاویر بناتے جو اداس لمحوں کا مظہر ہو تیں۔ اپنی تصویروں میں ڈل کلر ز استعمال کرتے ، کبھی خزاں رسیدہ پتوں کو پینٹ کرتے اور کبھی ڈوبتی شام کے مناظر کو کینوس پر اُتارتے تھے۔والد صاحب شاعری بھی کرتے تھے مگر وہ اپنے اشعار کو چھپا کر رکھتے تھے۔ انہوں نے میری والدہ کی بے شمار پینٹنگز اور پورٹریٹس بنائیں جو اپنی جگہ شاہ کار تھیں تاہم انہیں کبھی تصویری نمائش میں شامل نہ کیا۔ بابا کی عجیب و غریب طبیعت تھی۔ اتنی گہری خاموشی میں جیتے تھے کہ ان کو کوئی سمجھ نہیں پاتا تھا۔ ڈاکٹروں نے کافی خواب آور ادویات استعمال کرائی تھیں، جن سے ان کی یاد داشت پر گہرا اثر ہوا تھا۔ وہ بات کرتے کرتے بھول جاتے تھے اور کبھی کبھی تو چند لمحوں کے لیے اپنے بچوں تک کو پہچان نہیں پاتے تھے۔ہم سب کا یہی خیال تھا، اگر وہ دوسری شادی کر لیتے تو پھر سے زندگی کی خوشیوں کی طرف لوٹ سکتے تھے۔ مگر ایسانہ ہو سکا۔ ملک میں ایک بار پھر الیکشن کی گہما گہمی ہو گئی۔ چچانے ہم سب کو پر دیس سے بلوالیا۔ الیکشن کی کمپین  میں میرے بھائی کو گولی لگ گئی۔ علی زخموں کی تاب نہ لا سکا۔ میری تو دنیا ہی اجڑ گئی۔ شاید کہ وہ امینہ کی طرح بہت کم زندگی لے کر آیا تھا۔باجی کو گہر اصدمہ ہوا مگر وہ شادی شدہ تھیں اور دو بچوں کی ماں تھیں۔ ان کی دنیا بسی ہوئی تھی۔ کچھ دن رہ کر اپنی دنیا میں واپس لوٹ گئیں مگر میں ماتم کے لیے اکیلی رہ گئی۔ پہلے ہی زندگی میں دُکھ بھرے تھے۔ اب تو امید کا آخری چراغ بھی گل ہو گیا۔ میری دنیا اندھیر ہو گئی۔ یہ اندوہناک خبر سن کر خدا جانے ماں کا کیا حال ہوا ہو گا۔ چونکہ ماں کی دوسری شادی دادا جان کے سیاسی مخالفین میں ہوئی تھی۔ ہم ان سے ملتے بھی نہیں تھے۔ کاش ان دنوں ماں سے مل سکتی ، ان کے گلے لگ کر رو سکتی مگر میرے حواس چھن گئے اور کسی بات کا ہوش نہ رہا تایا اور چچا نے مجھے واپس بابا کے پاس امریکہ جانے نہ دیا کیونکہ میں اپنے باپ کی جائداد کی وارث تھی۔ باجی اپنا حصہ لے چکی تھیں۔ مگر میر رے حصے کی جائداداب تایا اور چچا کے قبضے میں تھی۔علی کی یاد ایک منٹ کے لیے دل سے نہیں جاتی تھی۔ وہ مجھ سے بہت محبت کرتا تھا۔ میر ا اور بابا کا خیال رکھتا تھا، اس کی جائداد بھی اب رشتے داروں نے سنبھال لی جس کی وجہ سے مجھ پر پابندیاں لگا دیں۔ میں کہیں نہیں آجا سکتی تھی۔ بابا اسپتال میں تھے جن کی دیکھ بھال ان کے دوست کر رہے تھے۔جب میں رو رو کر ادھ موئی ہو گئی تو تایا نے مجھے پڑھنے کی اجازت دے دی۔ یوں میں نے یونیورسٹی جانا شروع کر دیا مگر یونیورسٹی ہمارے گائوں سے دور تھی لہٰذا میں وہاں ہوسٹل میں رہنے لگی تا کہ مقابلے کا امتحان دے سکوں۔ سبھی کہتے تھے کہ حسنہ بہت خوبصورت اور نیک سیرت لڑکی ہے۔ میں ایک ماڈرن اور متمول خاندان سے تعلق رکھنے کے باوجود ہمیشہ سادہ لباس پہنتی تھی۔ اس سادگی میں بھی انداز پر وقار تھا لہٰذا یونیورسٹی میں لوگ میری شخصیت سے متاثر ہوئے بغیر نہیں رہتے تھے۔اس دوران بہت سے لڑکوں نے میری جانب قدم بڑھانا چاہے مگر میں اپنی ذات کے خول میں ایسی بند تھی کہ کوئی آگے بڑھنے کی جرات نہ کر سکا۔ حتی کہ میرے ایک لائق کلاس فیلو نے مجھ کو زندگی کا ساتھی بنانے کی پیشکش کی تو میں نے صاف منع کر دیا کہ میں شادی کے بارے میں سوچ بھی نہیں سکتی کیونکہ اپنی خاندانی روایات میں جکڑی ہوئی تعلیم مکمل کرنا چاہتی تو تھی۔ جس کی اجازت بڑی مشکل سے ملی تھی۔ میں اپنی تعلیم میں گم رہتی تھی کیونکہ ہوں۔ میں مجھے نماز اور تلاوت قرآن میں سکون ملتا تھا۔ہم نے ایم اے کے پیپر ز دیئے تو سب لڑکیاں امتحان سے فارغ ہونے کے بعد اپنے اپنے گھروں کو جانے لگیں۔ اب اپنے کو چند لڑکیاں ہوسٹل میں رہ گئیں تبھی تایا نے گاڑی بھجوائی اور میں ڈرائیور کے ساتھ گھر آ گئی۔گھر آکر پتا چلا کہ میں مقابلے کے امتحان کی تیاری نہ کر سکوں گی۔ تایا نے مجھ کو اخراجات کے لیے رقم دینی بند کر دی اور وہ میری شادی بھی نہ کرنا چاہتے تھے کہ کہیں میری جائداد ہاتھ سے نکل جائے۔ وہ چاہتے تھے کہ میر ا نکاح اپنے رسے بیٹے سے کر دیں جبکہ وہ پہلے سے شادی شدہ تھا۔علاج سے بابا جان کی حالت بہتر ہو گئی، وہ مجھ سے ملنا چاہتے تھے۔ انہوں نے چچا کو خط لکھا کہ میری بیٹی کو امریکہ کی بھیج دوتا کہ میں اسے اپنے پاس رکھ سکوں مگر تا یا ابو نے بابا کو میرے بارے میں غلط باتیں لکھ بھیجیں اور یوں ان کو میری ہونے بابا طرف سے بد ظن کر دیا۔ بابا جو تھوڑے بہت ٹھیک ہوئے تھے ، اس صدمے سے پھر بیمار پڑ گئے۔ ان کو ذہنی امراض کے اسپتال بھیج دیا گیا۔دو بچوں کی موت کے بعد میں ہی ان کا واحد سہارا تھی۔ ان کی محبت کی آخری نشانی تھی۔ میرے بارے میں غلط باتیں پہنچائی گئیں تو ان کی رہی سہی امید بھی ختم ہو گئی۔ انہوں نے تایا کو لکھا کہ اس غلط کردار کی بیٹی سے میرا کوئی واسطہ نہیں، آپ لوگ جہاں چاہیں اس کی شادی کر دیں۔ یوں تایا نے نہ مجھے مقابلے کا امتحان دینے دیا اور نہ والد کے پاس امریکہ جانے دیا۔ خدا کی مرضی تا یا فوت ہو گئے تو جائداد کے کرتا دھرتا ان کے بیٹے ہو گئے جو شادی شدہ تھے اور اولادیں جوان تھیں۔ رہی سہی کسر انہوں نے پوری کر دی۔ وہ لوگ مجھ کو زبردستی گھر لے آئے۔ یہ وہ لوگ تھے۔ جنہوں نے میرے والد کا ہنستا بستا گھر اجاڑا اور ہم بچے عمر بھر والدین کی محبت سے محروم رہے۔ زندگی کی سختیاں سہتے سہتے میں جوان ہوئی تو ان کے لالچ اور خود غرضی نے میری زندگی کو بے رنگ کر دیا۔میں جو صورت اور سیرت میں یکتا تھی۔ اپنی ذات کے حصار میں قید ہو کر رہ گئی۔ اپنی عقل اور ذہانت سے تعلیم کی منزلیں طے کیں تو انہوں نے میری پاکیزگی پر تہمتیں لگادیں تاکہ میں معاشرے میں اپنا مقام نہ بنا سکوں۔ تب مجھ پر بھی بابا کی طرح افسردگی کے دورے پڑنے لگے ۔ انہوں نے مجھ کو علاج کے بہانے مینٹل ہاسپٹل میں داخل کرادیا، جہاں خالی خالی نظروں سے سب کو دیکھتی تو وہ کہتے کہ حسنہ اب کبھی کسی کو نہ پہچان سکے گی اور میں سوچتی تھی کہ یہ دنیا کیسی جگہ ہے ؟ اچھا ہے جو میں کسی کو نہ پہچان سکوں۔اب تو اپنوں کے ظلم برداشت کرتے کرتے میں اپنی ذات سے بھی بیگانہ ہو گئی ہوں۔ ہوش و حواس میں ہو کر بھی خود کو پاگل دیوانہ ظاہر کرتی ہوں۔ کم از کم اس طرح اپنوں کے مزید ظلم و ستم سے تو محفوظ ہو گئی ہوں۔جب بھی کوئی گھر آتا ہے ، میرے رشتہ داران کو یہی بتاتے ہیں کہ اس کو کبھی کبھار پاگل پن کے دورے پڑتے ہیں۔ جس کی وجہ سے ہم گھر کے لوگ اس سے ڈرتے ہیں۔ جب اس کو دورہ پڑے گا ہم حسنہ کو مینٹل ہاسپٹل چھوڑ کر آجائیں گے۔میں نے بھی دل میں عہد کر لیا ہے کہ کسی سے کوئی بات نہ کروں گی۔ میں گھر والوں سے اب کلام ہی نہیں کرتی۔ ہر مد کرلیا کہ سے کوئی نہ میں وقت خاموش رہتی ہوں۔ یہ مخاطب ہوں تو بس ٹکٹکی باندھ کر دیکھتی رہتی ہوں ، منہ سے کچھ نہیں کہتی۔آج میری یونیورسٹی کی دوست فرحت آئی تو میں نے اس سے جی بھر کر باتیں کیں۔ ہم نے کمرہ بند کر لیا۔ میں نے فرحت کو بتایا کہ تایا چا کے گھر والے مجھے خطرناک سمجھتے ہیں۔ حالانکہ مجھے کوئی دورہ وغیرہ نہیں پڑتا۔ فرحت اس زمانے میں کھو گئی جب ہم دونوں ساتھ پڑھا کرتے تھے۔ کہنے لگی تم سب سے زیادہ خوب صورت تھیں ، مجھے بہت اچھی لگتی تھیں تھیں۔ تمہارا چہ اچہرہ اتنا معصوم اور پاکیزہ تھا کہ آنکھیں دیکھتی رہ جاتی تھیں۔ تم ان دنوں بھی بہت خاموش طبع اور اپنے خول میں بند رہنے والی ایک سنجیدہ اداس لڑکی تھیں۔ اپنی زندگی کے بارے میں دوسروں کو بتا کر ہمدردیاں حاصل کرنا تم کو پسند نہیں تھا، اس لیے تم میں کشش تھی اور تم ایک سربستہ راز لگتی تھیں۔ اس وجہ سے میں نے تمہاری طرف دوستی کا ہاتھ بڑھایا تھا۔ ہاں  فرحت اب میں ایک سربستہ راز نہیں ہوں۔ تمہارے سامنے میری زندگی ایک کھلی کتاب ہے مگر دوسروں کے لیے شاید اب بھی ایک سربستہ راز ہوں۔ یہ کہہ کر میں نے اپنی کہانی اس کو دی کہ اسے پوسٹ کر دینا۔ اگر یہ شائع ہو گئی تو بہت سوں کو پتا چل جائے گا کہ لوگ دیکھنے میں کچھ اور ہوتے ہیں مگر ہوتے کچھ اور ہیں۔
Wafa Ke Qeemat,یہ کہانی ایک یتیم لڑکی، صدف، کی ہے صدف کے اصل والدین ایک حادثے میں ہلاک ہو گئے تھے۔ اور ان کی لاشیں کبھی نہیں ملیں۔ اسی وجہ سے اس کے رشتہ داروں نے اسے مردہ سمجھ لیا تھا۔انکل عادل نے صدف کو گود لے کر اسے بیٹی کی طرح پالا اور ہر طرح سے اس کی کفالت کی۔ انکل عادل نے اسے اپنی بیٹی کی طرح پالا، اعلیٰ تعلیم دلوائی اور اپنی ساری جائیداد بھی اس کے نام کر دی۔ صدف ان کی محبت اور شفقت کو دل سے چاہتی تھی اور ہمیشہ خود کو خوش قسمت سمجھتی تھی کہ اسے انکل عادل جیسے سرپرست ملے۔ اس کی زندگی خوشحال تھی، اور وہ بے حد پرجوش تھی کیونکہ وہ اپنی تعلیم مکمل کر چکی تھی اور اب اپنی کانووکیشن کے دن اپنی ڈگری وصول کرنے جا رہی تھی۔ یہ اس کی زندگی کا سب سے خاص دن تھا، اور وہ چاہتی تھی کہ انکل عادل اس لمحے میں اس کے ساتھ ہوں۔ وہ خوشی خوشی گھر آئی اور انہیں کانووکیشن کارڈ دینے کے لیے ڈھونڈنے لگی۔لیکن جب وہ پورے گھر میں تلاش کے باوجود انہیں نہ پا سکی، تو اس نے ان کے بیڈروم کی کھڑکی میں جھانکااور جو منظر اس نے دیکھا، وہ ناقابلِ یقین تھا۔ اس کا دل دھک سے رہ گیا۔ انکل عادل فرش پر اوندھے منہ پڑے تھے، اور کھڑکی آدھی کھلی ہوئی تھی۔ وہ خوف اور حیرت میں کھڑی رہ گئی، لیکن پھر تیزی سے کھڑکی کے ذریعے اندر گئی۔ جیسے ہی اس نے قریب جا کر دیکھا، اسے احساس ہوا کہ ان پر کسی نے فائرنگ کی ہے۔ خون سے لت پت انکل عادل ہمیشہ کے لیے اس دنیا سے جا چکے تھے۔صدف کی دنیا اندھیر ہو چکی تھی۔ اس کے سب سے قریب جو شخص تھا، جو اس کا سب کچھ تھا، وہ اب نہیں رہا تھا۔ وہ سوچنے لگی کہ انکل کا دشمن کون ہو سکتا ہے؟ انکل نے کبھی اسے اپنے کاروباری معاملات میں شامل نہیں کیا تھا، تو پھر ان کا قتل کیوں ہوا؟پولیس کی تحقیقات کے بعد معلوم ہوا کہ انکل عادل کا قاتل کوئی دشمن نہیں، بلکہ ایک معمولی چور تھا جو چوری کی نیت سے گھر میں گھسا تھا اور مزاحمت کے دوران انکل کو گولی مار دی تھی۔ صدف کو یقین نہیں آ رہا تھا کہ اتنی بڑی مصیبت محض ایک حادثے کا نتیجہ ہو سکتی ہے۔انکل کے انتقال کے بعد صدف بالکل تنہا ہو گئی۔ اس نے ایک سال لگا کر ان کا کاروبار ختم کیا اور معاملات سمیٹ لیے، لیکن اب اسے لندن میں رہنا بے معنی لگنے لگا۔ وہ پاکستان جانا چاہتی تھی، اپنے اصل رشتے داروں کو ڈھونڈنا چاہتی تھی۔پاکستان کا شہر لاہور، جہاں بادشاہی مسجد، شالیمار باغ اور مینارِ پاکستان اس کی یادوں میں بسے تھے، آج بھی اسے اپنی طرف بلا رہے تھے۔ کافی کوششوں اور تگ و دو کے بعد بالآخر وہ دن آ گیا جب صدف اپنے وطن کی سمت پرواز کر رہی تھی۔ایئرپورٹ پر ابو کے پرانے دوست، انکل صالح، اسے لینے آئے۔ انکل صالح نے صدف کی ہمیشہ مدد کی تھی اور اس کا خیال رکھا تھا۔ جب وہ لمبے اور تھکا دینے والے سفر کے بعد لاہور ایئرپورٹ پر اتری تو اس نے اپنے وجود میں ایک خوشگوار ٹھنڈک محسوس کی۔ ایک مدت بعد، وہ اپنی مٹی میں واپس آئی تھی۔لاہور آج بھی ویسا ہی پررونق تھا، مگر اس کا گھر ابھی تک نگاہوں سے اوجھل تھا۔ وہ اپنی دوست نسرین کے چچا، عاصم انکل، کے گھر گئی، جنہوں نے اسے خوش دلی سے خوش آمدید کہا اور اپنے گھر میں ٹھہرایا۔ صدف نے ان کے ساتھ مل کر سارا شہر چھان مارا، لیکن اپنے آبائی گھر کا کچھ سراغ نہ ملا۔ وہ مایوس ہو چکی تھی، مگر ایک دن جب وہ انکل عاصم کے ہمراہ شہر کے مضافات سے گزر رہی تھی، تو اچانک اسے ایک پرانی حویلی نظر آئی۔ دروازے پر بڑا سا تالا لگا تھا اور تختی پر دادا احسان کا نام مدہم سا لکھا تھا۔دل کی دھڑکن تیز ہو گئی۔ صدف نے بے اختیار حویلی کے اندر جا کر پکارا، دادی تایا ابو دانیال عائشہ سلیمان لیکن ہر طرف خاموشی تھی۔قریب ہی ایک بوڑھا شخص مسجد کے باہر بیٹھا تھا۔ اس نے صدف کو حیرانی سے دیکھا اور کہا، بیٹی، کہیں باہر سے آئی ہو؟ کسے ڈھونڈ رہی ہو؟ یہ حویلی تو کئی سالوں سے ویران ہے۔بوڑھے نے بتایا کہ پہلے یہاں کچھ عرصہ وہ چوکیداری کرتا تھا، مگر جب مکین چلے گئے تو اس نے بھی حویلی چھوڑ دی۔ صدف کی آنکھیں بھر آئیں۔ اس نے بوڑھے سے اپنی دادی اور باقی رشتہ داروں کا پوچھا۔ بوڑھے نے افسوس سے بتایا کہ دادی کا انتقال ان کے چھوٹے بیٹے کے کار حادثے کے بعد ہو گیا تھا۔ باقی دو بھائیوں میں جائیداد کے لیے شدید جھگڑا ہوا، مقدمے بازی تک نوبت آ گئی۔ ایک بھائی عبید کہیں اور منتقل ہو گئے، اور دوسرے، حسیب، ابھی لاہور میں رہتے تھے۔یہ سن کر صدف کو امید کی ایک کرن نظر آئی۔ وہ خوشی اور بے چینی کے ملے جلے جذبات کے ساتھ تایا حسیب کے گھر پہنچ گئی۔ دروازے پر بیل دی، ملازم نے اندر بٹھایا، اور تھوڑی دیر بعد تایا اور تائی اندر آئے۔ انہوں نے صدف کو حیرت سے دیکھا اور اس کی باتیں خاموشی سے سنتے رہے۔ صدف نے انکل عادل، اپنی زندگی اور یہاں تک پہنچنے کی ساری کہانی انہیں بتائی۔رات گئے تک باتیں ہوتی رہیں، اور پھر اسے گیسٹ روم میں سلا دیا گیا۔ اگلی صبح صدف خوش تھی، اس کا دل ہلکا ہو گیا تھا، جیسے اس نے دوسرا جنم لیا ہو۔ وہ اپنے کزنز سے ملنے کے لیے بے چین تھی، لیکن ناشتے کی میز پر ہی اس کی خوشی ختم ہو گئی۔تایا اور تائی کے رویے میں عجیب سی سرد مہری تھی۔ ناشتے کے دوران تایا نے الٹے سیدھے سوالات کرنے شروع کر دیے۔ صدف کو اندازہ ہو گیا کہ وہ اس پر شک کر رہے ہیں۔ تایا نے پولیس کو فون کر دیا اور صدف سے اس کا پاسپورٹ طلب کر لیا۔تائی نے کہا، تم اگر صدف ہو بھی، تو بھی ہمیں کوئی فرق نہیں پڑتا۔ عادل مر گیا، اس کے وارث بھی مر گئے۔ ہمیں اب تمہیں اپنا رشتے دار ماننے کی کوئی ضرورت نہیں۔صدف کی آنکھیں حیرت اور دکھ سے بھر گئیں۔ وہ قسمیں کھا کھا کر کہتی رہی کہ اسے جائیداد نہیں چاہیے، صرف اپنے چاہئیں، مگر کسی نے اس کی ایک نہ سنی۔یہی وہ لمحہ تھا جب صدف کو احساس ہوا کہ دنیا میں سب رشتے جھوٹے ہیں۔ اس کے اپنے وطن میں، اپنے ہی رشتے داروں نے اسے ٹھکرا دیا تھا، جبکہ انکل عادل، جو غیر تھے، اس کے لیے سب کچھ کر گئے۔وہ اس ذلت اور دھوکے کو کبھی نہ بھول پائی۔ وہ جان گئی کہ دولت، رشتے اور خون کے تعلقات سے زیادہ اہم، ایک انسان کا سچا ہونا ہوتا ہے۔ اس نے فیصلہ کر لیا کہ وہ کبھی پیچھے مڑ کر نہیں دیکھے گی۔ اس کے لیے اب بس ایک ہی حقیقت تھیوہ واپس لندن جائے گی اور ماضی کو ہمیشہ کے لیے دفن کر دے گی
Dhokay Dahi Ki Qeemat,ہم تین بہن، بھائی تھے۔ مجھ سے چھوٹا بھائی اور ایک بہن تھے۔ ابو دفتر میں ملازم تھے اور امی لوگوں کے کپڑے سیتی تھیں۔ میں نے کالج میں اس غرض سے داخلہ لیا تھا کہ تعلیم مکمل کرنے کے بعد ماں ، باپ کا سہار ابنوں گی۔ میں اپنے بھائی کے ساتھ کالج جایا کرتی تھی مگر دنیا والوں نے بھائی پر شک کرنا شروع کر دیا۔ لڑکیاں پوچھتیں۔ کس کے ساتھ آئی ہو ؟ ایک دوبار ہمارے پیکچرز نے بھی دیکھا ب بھی پوچھ چھ کی بھائی کو جب معلوم ہو تو انہوں نے میرے ساتھ کالج آنا جانا چھوڑ دیا اور میں اکیلی ہی کالج جانے اور آنے لگی۔ چند دن گزر گئے پھر ایک دن مجھے یہ احساس ہوا کہ ایک شخص میرا تعاقب کرتا ہے۔ اچھا خاصا اسمارٹ تھا۔ میں بہت پریشان ہوئی کہ اس سے پوچھوں یہ کون ہے اور کیا چاہتا ہے لیکن ہمت نہ ہوئی۔ میری خاموشی سے فائدہ اٹھا کر وہ میرے کالج تک آنے لگا۔ قریب سے گزرتے ہوئے کوئی فقرہ کس دیتا اور میں جھنجھلا کر رہ جاتی۔ بعض اوقات اتنا غصہ آتا لیکن وہ اس قدر اسمارٹ تھا کہ ناراض ہونے کو دل نہیں چاہتا تھا یا پھر میں بزدل بہت تھی۔ ایک روز بادل تنے ہوئے تھے ، کالج سے آتے ہوئے راستے میں خوب تیز بارش ہو گئی۔ گھر بھی اس قدر دور تھا کہ اتنی بارش میں پیدل نہ چلا جاتا۔ دیکھتے ہی دیکھتے راستہ جل تھل ہو گیا۔ ابھی میں سڑک کنارے کھڑی ادھر ادھر دیکھے اور سوچ رہی تھی کہ سڑک کیسے پار کروں کہ پیچھے سے ایک آواز آئی۔ محترمہ  آج تو بارش ہے ، میری گاڑی بھی حاضر ہے۔ چلئے آپ کو گھر تک پہنچادوں۔ میں نے مڑ کر دیکھا۔ وہی لڑکا تھا۔ اف میرے اللہ  میں اس کو دیکھ کر کس قدر گھبرا گئی تھی۔ بارش میں بھیگا ہوا وہ کتنا اچھا لگ رہا تھا۔ اس کے لہجے میں منت تھی۔ نجانے میرے قدموں کو کیا ہوا، میں اس کے پیچھے چل پڑی اور اس کی گاڑی میں جا بیٹھی۔ اس نے اپنا نام ناظر بنایا اور شرافت سے ادھر ادھر کی دو چار باتیں کیں کہ میں کون ہوں، کتنے بہن، بھائی ہیں، کس گھرانے سے تعلق رکھتی ہوں وغیرہ وغیرہ۔ مجھ پر اس نے اپنی باتوں سے اچھا تاثر چھوڑا۔ اس کے بعد جب میں اپنے گھر کے سامنے اترنے لگی تو اس نے دوسری ملاقات کا وعدہ بھی لے لیا۔ اب ہماری کبھی کبھی ملاقات اور اکثر خط و کتابت ہونے لگی۔ گھر والوں سے چھپ کر میں اس سے ملتی رہی۔ وہ میرے دل میں بس گیا۔ اس کی محبت میں ، میں ایسی کھوئی کہ نہ گھر کا ہوش رہا اور نہ پڑھائی کی جانب دھیان رہا۔ اب تو میں گھر والوں سے زیادہ بات بھی نہ کرتی تھی۔ وہ پریشان تھے کہ مجھے نجانے کیا ہو گیا ہے کیونکہ گھر بھی اکثر دیر سے جاتی۔ امی پوچھتیں تو کہہ دیتی۔ سہیلی کے گھر چلی گئی تھی، جرنل مکمل کرنا تھا، پریکٹیکل کے نوٹ سمجھ میں نہیں آرہے تھے۔ یوں میں بہانے بہانے سے گھنٹوں اس کے ساتھ باہر گھومتی تھی۔ وہ جہاں لے جاتا، میں چلی جاتی۔ اس نے مجھ سے بڑے وعدے کئے۔ وہ مجھ سے کہتا۔ نوشین  اگر تم نے مجھ سے شادی نہ کی تو میں مر جائوں گا اور میں شرما کر رہ جاتی تھی۔ اس کی باتوں اور وعدوں نے مجھے اس پر یقین کرنے پر مجبور کر دیا۔ میں جذبات میں اتنی اندھی ہو چلی تھی کہ اپنے آپ کو بھی بھول گئی تھی کہ میں کون ہوں اور کسی گھرانے سے تعلق رکھتی ہوں۔ ایک دن وہ مجھ سے کہنے لگا۔ نوشین  کیا تم کو مجھ پر اعتبار ہے ؟ میں نے جواب دیا۔ اگر نہ ہوتا تو میں تم سے محبت کیوں کرتی۔ میرے اس جملے پر وہ ہنسا اور کہا۔ اچھا  آج آزماتا ہوں۔ پھر بولا۔ تم آج رات مجھے فلاں فلاں مکان میں ملنا۔ میں نے وعدہ کر لیا مگر سوچتی رہی کہ گھر والوں سے کیا کہوں گی ؟ گھر پہنچی تو کچھ نہ کھایا اور نہ پیا۔ امی پوچھنے لگیں تو میں نے کہہ دیا کہ سر میں درد ہے۔ پھر شام کو اٹھی، منہ ، ہاتھ دھو یا اور تیار ہو گئی۔ امی نے وجہ پوچھی تو بہانہ کر دیا کہ سہیلی کی سالگرہ ہے۔ سالگرہ کا سن کر میری چھوٹی بہن پیچھے لگ گئی اور کہنے لگی۔ آپ تو روز جاتی ہیں ، آج ہم بھی چلیں گے۔ بڑی مشکلوں سے اس کو منایا۔ خدا خدا کر کے وہ مانی۔ امی پریشان تھیں کیونکہ بادل چھائے ہوئے تھے اور تیز ہوا چل رہی تھی۔ وہ ابو سے بھی ڈرتی تھیں۔ میں تو اپنے محبوب کے خیالوں میں گم تھی۔ ماں کی مجھے پر واکب تھی۔ ابو سے ڈر ضرور تھا مگر میں ان کے آنے سے پہلے ہی گھر سے نکل آئی۔ جب میں ناظر کے گھر پہنچی تو وہاں عجیب منظر تھا۔ ناظر کے علاوہ اس کے دوست بھی بیٹھے ہوئے تھے۔ میں خاموشی سے ایک طرف بیٹھ گئی۔ میں نے ان لوگوں کی باتوں کی طرف کوئی توجہ نہیں دی۔ ناظر سمجھ گیا کہ مجھ کو اس کے دوستوں کے سامنے آکر بیٹھنانا گوار گزرا ہے۔ اس نے انہیں تھوڑی دیر میں رخصت کر دیا مگر مجھ پر گھر سے آنے کا خوف طاری تھا۔ میں نے جانا چاہا تو ناظر خفا ہو گیا اور چلانے لگا کہ میں نے تم کو جانے کے لئے نہیں بلایا تھا۔ اس وقت مجھے احساس ہوا کہ میں نے یہاں آکر کتنی بڑی غلطی کی ہے۔ میری ماں کی بھولی بھالی صورت میری نظروں میں گھوم گئی، باپ کا قہر آلود چہرہ نظر آیا اور میں رودی۔ ناظر میرے رونے پر نرم پڑ گیا۔ کہنے لگا۔ دو گھنٹے تو بیٹھو، میں ابھی تم کو خود چھوڑ آتا ہوں۔ پھر اس نے شادی کی باتیں چھیڑ دیں اور کہنے لگا۔ شادی کے دن کا انتظار کیسا۔ جو محبت کرتے ہیں ، ان کی شادی تو آسمان پر ہو جاتی ہے۔ وہ جس وقت بھی محبت سے ملیں ، وہ ان کی شادی کا وقت ہی ہوتا ہے۔ میں سمجھ رہی تھی کہ اس کا مطلب کیا ہے ، وہ کیا چاہتا ہے لیکن اب میں بند پنجرے میں ایک بے بس چڑیا کی مانند تھی۔ جب تک وہ دروازہ نہ کھولے، میں کسی طرح آزاد ہو سکتی تھی۔ اب زیادہ کچھ لکھنا بے سود ہے۔ اس نے مجھے اس وقت آزاد کیا جب میں محبت کے نام پر لٹ چکی۔ روتی ہوئی میں گھر پہنچی۔ میری حالت بری تھی ، قدم لڑکھڑا رہے تھے۔ رات کے گیارہ بج چکے تھے۔ گھر کے تصور سے دل گھبرارہا تھا۔ گھر پہنچی تو بھرے ہوئے شیر کی طرح ابا جان کو دروازے کے آگے ملتے ہوئے پایا۔ ان کا چہرہ ایسا تھا کہ دیکھ کر میری تو جان ہی نکل گئی۔ جو نہی میں نے دروازے کی دہلیز پر قدم رکھا، باپ نے مجھے روک لیا اور گرج کر پوچھا۔ سچ سچ بتا کہاں گئی تھی ورنہ جان سے مار دوں گا۔ خوف سے میری ہچکی بندھ گئی، مگر باپ کے تیور ایسے تھے کہ واقعی اگر میں جھوٹ بولتی تو وہ مجھ کو جان سے مار ڈالتے۔ میں نے ڈرتے ڈرتے ناظر کا نام لے دیا کہ اس کے گھر گئی تھی۔ باپ نے اس وقت مجھے ساتھ لیا اور ناظر کے گھر لے آئے۔ انہوں نے مجھے اس کے حوالے کر کے کہا۔ لڑکی کو رکھو، یہ اب میرے لئے مر چکی ہے۔ صبح نکاح کا انتظام کر لینا، میں آکر باپ کا فرض ادا کر دوں گا۔ ناظر کو ایسی توقع ہر گز نہیں تھی۔ میں خود حیران تھی کہ مارنے پیٹنے یا ناظر کو بلا کر بات کرنے کے بجائے میرے باپ نے کیا حرکت کی کہ مجھ کو اس کے حوالے کر دیا۔ ناظر نے مجھے چپ کرایا۔ سمجھایا کہ فکر نہ کرو یہ اچھا ہو اور نہ تمہارا باپ آسانی سے تمہارا رشتہ دینے والا نہ تھا۔ سب کچھ خود بخود ہو گیا۔ اب تم رات آرام سے رہو ، صبح چار دوستوں کو بلاتا ہوں، قاضی کا بندوبست کرتا ہوں اور تمہارا باپ نکاح کے وقت آکر رسم پوری کر دے گا تو تم با قاعدہ میری بیوی بن جائو گی لیکن ہمیں نکاح یہاں کے بجائے کسی دوست کے گھر میں کرنا ہو گا کیونکہ کل میرے گھر والے بھی آجائیں گے اور میرے والدین تو شاید ہر گز اس پر راضی نہ ہوں کیونکہ میری منگنی میری چچا کی بیٹی سے ہو چکی ہے۔ تم فکر نہ کرو، میں یہ منگنی توڑ دوں گا۔ صبح سویرے ناظر مجھے اپنے دوست کے مکان پر لے گیا، جو خالی تھا۔ شام تک میں نکاح کی رسم اور والد صاحب کے آنے کا انتظار کرتی رہی مگر کوئی نہ آیا۔ رات کو ناظر لوٹا اور بولا۔ تمہارے والد نے آنے سے انکار کر دیا ہے۔ ان کا کہنا ہے کہ نکاح میرے گھر پر ہو اور اس میں میرے گھر والے بھی شریک ہوں لیکن یہ ممکن نہ تھا۔ میں نے دو دن کی مہلت لی ہے ، چلو پشاور چل کر والدین کو منا لیتے ہیں۔ اسی رات کی گاڑی سے ہم چل دیئے۔ مجھے خبر نہ تھی کہ ناظر کے کیا ارادے ہیں۔ کسی اجنبی شہر میں اس نے مجھے ایک بوڑھی عورت کے گھر ٹھہرادیا جس کو اس نے اپنی رشتے دار بتایا تھا۔ یہاں میں دو سال رہی۔ جب ناظر سے کہتی۔ اباجان نہیں آئے اور نکاح کا کیا ہوا تو وہ ٹال جاتا۔ کہتا۔ تمہیں اس سے کیا ، اب تم میرے پاس ہو اور میری بیوی ہو، سمجھو نکاح ہو چکا ہے۔ دو سال میں میرے دو بچے بھی ہو گئے۔ میں نے بھی حالات سے سمجھوتا کر لیا۔ باپ نے میری بھول کی مجھے بڑی سزا دی تھی، مگر ناظر میرا محبوب تھا جو مجھے مل گیا تھا۔ اس نے مجھے کوئی تکلیف بھی نہ دی تھی۔ دو بچوں میں ہر دکھ بھول کر جوں توں زندگی گزار رہی تھی۔ اب نکاح ہوا تھا یا نہیں، اس سے مجھے حاصل ہی کیا تھا۔ جو زندگی مجھے نصیب میں ملتی تھی، مل ہی گئی تھی۔ ایک روز اچانک ناظر آیا اور اس نے مجھے کہا کہ اسے بیرون ملک ملازمت مل گئی ہے لہٰذا اب وہ کینیڈا جارہا ہے۔ وہاں کی شہریت ملتے ہی میں بہت جلدی تمہیں بلوالوں گا۔ فکر نہ کرنا، بڑی مشکل سے یہ اتنا اچھا موقع ملا ہے ، ہمارا مستقبل سنور جائے گا۔ اور وہ مجھے روتا چھوڑ کر کینیڈا چلا گیا۔ اس کو گئے ہوئے چھ سال ہو چکے ہیں۔ سوچتی ہوں مر جائوں مگر بچوں کا خیال آجاتا ہے۔ لوگوں کی لعنتیں مجھے چین نہیں لینے دیتیں۔ بڑی مشکل سے ایک اسپتال میں بحیثیت آیا نوکری ملی ہے۔ ناظر نے پھر پلٹ کر خبر نہ لی۔ اس باپ کے در پر جانے کا حوصلہ نہ ہوا جس نے ہاتھ پکڑ کر گھر سے کھڑے کھڑے نکال کر غیر کے حوالے کر دیا تھا۔ اتنا پتا چلا ہے کہ ناظر نے کینیڈا میں شہریت لینے کے لئے کسی کینیڈین لڑکی سے شادی کی تھی ، مگر پھر ان دونوں نے بیچ بیچ کا گھر بسا لیا۔ میں کیا کر سکتی ہوں جبکہ میرے پاس تو نکاح کا سر ٹیفکیٹ تک نہیں ہے۔ ماضی کو بھولنا چاہتی ہوں ، ماضی کی یادیں ڈستی ہیں۔ جب کسی لڑکی کو محبت کرتے دیکھتی ہوں تو سوچتی ہوں ان کا بھی میرے جیسا انجام نہ ہو اور کسی دن یہ بھی لڑکوں کے اس محبت بھرے جھوٹے کھیل میں آکر اپنی عزت و آبرو نہ گنوادیں
Azadi Ki Awaz,یہ چند ماہ پہلے کی بات ہے جب میں نئی نئی انگلینڈ گئی تھی۔ موسم بہت سرد تھا۔ یارک شائر کی یخ بستہ ہوائیں شائیں شائیں کر رہی تھیں۔ ان آوازوں کے بیچ رات بہت ڈراؤنی لگ رہی تھی، لگتا تھا جیسے ابھی کچھ ہونے والا ہے۔ باتوں باتوں میں پتا ہی نہ چلا کہ پونے دو بج چکے ہیں۔ ابھی ہم اپنے اپنے کمروں میں جانے کا ارادہ کر ہی رہے تھے کہ کسی قریبی گھر سے رونے کی آواز سنائی دی۔ گھبرا کر ہم سب دروازہ کھول کر سڑک پر آگئے۔ تب اندازہ ہوا کہ گلی کے آخری مکان سے یہ آوازیں آ رہی ہیں۔ غالباً میاں بیوی کا کوئی گھریلو مسئلہ تھا۔ بہرحال، میں نے بڑے بھانجے سے کہا کہ فوراً پولیس کو فون کرو، کسی لڑکی کی جان خطرے میں ہے۔ وہ کہنے لگا، خالہ چھوڑیے، یہاں روز تماشا ہوتا ہے۔ جب سے یہ لڑکی، نعیمہ، پاکستان سے آئی ہے، ہر وقت روتی ہی رہتی ہے۔میں نے پوچھا، کیوں؟کہا، ابھی سو جائیے، صبح بتاؤں گا۔ غضب کی سردی ہے اور آپ باہر سڑک پر کھڑی ہیں۔اس کے کہنے پر میں اندر تو آ گئی، مگر پھر کس کافر کو نیند آتی میں اپنے بستر میں گھس تو گئی، لیکن چین کسی کروٹ نہ تھا۔ اس مظلوم کی آہ و زاری کانوں میں گونج رہی تھی اور ذہن ادھر ہی اٹکا ہوا تھا۔رات اپنے سفر پر دھیرے دھیرے رواں دواں تھی، صبح ہونے کا پیغام دے رہی تھی، مگر مجھے کسی پل چین نہ تھا۔ میں بہت حساس تھی، دوسروں کے دکھ درد پر تڑپ جانے والی، بھلا چین کی نیند کیسے سوتی؟سویرے میری باجی نے اپنی کزن نائلہ سے جا کر پوچھا، جو نعیمہ کے پڑوس میں رہتی تھی، کہ رات نعیمہ کو کیا ہوا تھا؟ نائلہ کے گھر اور نعیمہ کے لان کی دیوار ایک ہی تھی۔ کبھی کبھی صحن میں کپڑے پھیلانے کے بہانے وہ دو چار دکھ سکھ کی باتیں میری کزن کو بھی بتا دیتی تھی۔ نائلہ نے بتایا کہ رات نعیمہ کو کسی بات پر اس کی ساس اور نندوں نے ذلیل کیا، اور شوہر نے بھی مارا تھا، اسی لیے وہ رات بھر کراہتی رہی۔ اس کے دکھ کی وجہ سے ہمیں بھی نیند نہیں آئی۔ اس محلے میں تمام گھر پاکستانیوں کے ہیں اور سب جانتے ہیں کہ جب سے نعیمہ بیاہ کر آئی ہے، خوش نہیں ہے۔اگلے دن نعیمہ کو اپنا حال بتانے کا موقع ملا اور اس نے سب کچھ نائلہ آپا کو بتا دیا، پھر تیسرے دن پتا چلا کہ اسے پاکستان بھیج دیا گیا ہے۔ وہ کہاں سے آئی تھی اور اس کے ساتھ اس کے گھر والے ایسا سلوک کیوں کرتے تھے؟ وہ بھی انگلینڈ جیسے ملک میں، جہاں انسانی حقوق کا خیال رکھا جاتا ہے۔ ہم سنتے ہیں کہ یہاں شوہر بیوی پر اور ماں باپ اولاد پر ہاتھ نہیں اٹھا سکتے۔نعیمہ کی داستانِ غم بھی عام پاکستانی لڑکیوں کی طرح ہے، جو دیارِ غیر میں آ کر اپنوں کے ستم کا نشانہ بنتی ہیں۔ نائلہ آپا نے بتایا کہ ہماری پڑوسن سنجیدہ بیگم، نعیمہ کی سگی پھوپھی ہیں۔ سنجیدہ بیگم نے اسے اپنے بیٹے عرفان سے بیاہ کر بڑے چاؤ سے پاکستان سے لایا تھا۔ ہم حیران تھے کہ ماموں نے اپنی بیٹی اسے کیسے دے دی؟ کیونکہ عرفان تو یارک شائر کا ایک انتہائی بگڑا ہوا نوجوان تھا، جس کے طور طریقے اچھے پاکستانی گھرانے پسند نہیں کرتے تھے۔ وہ ہر قسم کا نشہ کرتا تھا، شراب پینا، کلب جانا، اور معصوم لڑکیوں کی عزت سے کھیلنا اس کے محبوب مشاغل تھے۔ایسے عیاش لڑکے کو انگلینڈ میں مقیم اپنی برادری سے رشتہ ملنا مشکل تھا، کیونکہ یہاں سب اس کے کرتوتوں سے واقف تھے۔ تب ہی سنجیدہ بیگم بیٹے کا رشتہ کرنے خاص طور پر بچوں سمیت پاکستان گئی تھی، جہاں سے بھائی کی بیٹی نعیمہ پسند آ گئی۔ وہ سارا دن گھر کے کام میں مصروف رہتی تھی، اور سنجیدہ بیگم کو بھی ایسی ہی کسی لڑکی کی ضرورت تھی، جو منہ میں زبان نہ رکھتی ہو اور سارا دن گھر کے کام میں جتی رہتی ہو۔ انگلینڈ میں گھریلو کام کاج کے لیے نوکر ملنا ایک دشوار مرحلہ ہے، اور اسے بہو سے زیادہ ایک نوکرانی کی ضرورت تھی، جو ظاہر ہے کہ پاکستان سے ہی لائی جا سکتی تھی۔وہ جانتی تھی کہ اس کے بھائی مجید کو عرفان کے بارے میں کچھ پتا نہیں تھا، اور انگلینڈ کا نام سنتے ہی وہ کب رشتے سے انکار کرتا؟ ہوا بھی یہی، بس رشتہ مانگنے کی دیر تھی، وہ تو جیسے پہلے ہی تیار بیٹھے تھے۔ ماموں نے یہ جاننے کی زحمت بھی نہ کی کہ بھانجا وہاں کیا کاروبار کرتا ہے؟ اس کا حال چال اور چال چلن کیسا ہے؟ وہ اتنا مغرور تو نہیں کہ لڑکی کو حقیر جانے؟نعیمہ پاکستان سے آنے والی سیدھی سادی لڑکی تھی، جو واجبی انگریزی میڈیم اسکول سے پڑھی تھی، جبکہ عرفان اتنا فیشن ایبل تھا کہ اس کے کانوں میں بالیاں اور کلائیوں میں کڑے تھے۔ ماموں نے جب عرفان کی تصویر دیکھی تو لمحے بھر کے لیے دم بخود رہ گیا، لیکن اگلے ہی لمحے بیٹی کو انگلینڈ پرواز کرتے ہوئے تصور کر کے خود بھی ہواؤں میں اڑنے لگا۔ سوچا کہ شاید مجھ غریب پر اللہ کو ترس آ گیا ہے، جو میری بیٹی انگلینڈ جا رہی ہے۔ اب تو نعیمہ غریب باپ کی پونڈوں میں مدد کر سکے گی۔یہ بھی نہ سوچا کہ لڑکے کے منہ سے بدبو کس چیز کی آتی ہے؟ وہ بہکی بہکی باتیں کیوں کرتا ہے؟ بس دولت کی چمک دمک اور انگلینڈ کی کشش نے اس کی سوچنے سمجھنے کی صلاحیتیں چھین لیں، اور لڑکی نے بھی پرائے دیس جانے کے ہزاروں سپنے سجا لیے۔سولہ سترہ سالہ نعیمہ، پھوپھی کی خوشی کی خاطر عرفان کی زندگی میں داخل کر دی گئی۔سنجیدہ مال دار تھی، روپے پیسے کی کمی نہ تھی ، لہذا اس کی اولاد مغرور تھی مگر عرفان مغرور ہونے کے ساتھ ساتھ بد تمیز اور بد لحاظ بھی تھا۔ یہ زبردستی کی شادی تھی۔ عرفان نے ماں کو منع کیا تھا کہ کیوں اس کے ساتھ ایک دیہاتی قسم کی لڑکی جوڑ رہی ہو ، مگر سنجیدہ نے دلائل دے کر اسے وقتی طور پر قائل کر لیا کہ تم باہر جیسی زندگی چاہو بر کرنا، یہ یہ گھر میں ہماری خدمت کرے گی۔ اس میں گھر کا کام کرنے اور گھر سنبھالنے کی صلاحیت موجود ہے۔ کوئی دوسری آئے گی تو وہ ہم کو تگنی کا ناچ نچادے گی۔ عرفان ماں کی باتیں سن کر خاموش ہو گیا کیونکہ اسے گاؤں کی یہ اُجڑ سادی لڑکی پسند نہ آئی تھی، جو چوبیس گھنٹے بڑے سے دوپٹے سے اپنا جسم ڈھانچے رکھتی اور ہر وقت کام میں مصروف نظر آتی تھی۔ اسے تو کوئی فیشن ایبل ، آزاد خیال، سگریٹ پینے والی لڑکی سوٹ کرتی تھی، جو سوسائٹی کے سارے تقاضے پورے کر سکے۔ مجبوری یہ تھی کہ اس کی ماں کسی انگریز بہو کو قبول کرنے پر تیار نہ تھی اور انگلینڈ میں ہم وطن رشتے دار اسے خوب جانتے تھے، اس لیے رشتہ دینے سے کتراتے تھے ، لہذا اس نے وقتی طور پر ماں کی باتوں میں آکر نعیمہ کو قبول کر لیا۔ شادی کے فوراً بعد یہ لوگ واپس انگلینڈ آگئے اور تین ماہ بعد نعیمہ بھی آنکھوں میں حسین خواب بھرے وہاں آپہنچی۔ شوہر صاحب اسے ریسیو کرنے ایئر پورٹ آئے اور کار میں بٹھا کر گھر لے آئے۔ اسے سخت حیرت ہوئی جب گھر میں کسی نے بھی اُس نئی نویلی دلہن کا خوشی سے استقبال نے کیا۔ یہ اس کے اپنے تھے ، جو پاکستان میں اس کے صدقے واری جارہے تھے اور یہاں یکدم بیگانہ ہو گئے۔ ساس نے اشارے سے اسے اس کا کمرہ دکھا دیا۔ یہاں سردی سخت تھی اور وہ ٹھٹھر رہی تھی۔ نہ رہن سہن کا اسے پتا تھا اور نہ زبان سے واقفیت تھی۔ سسرال والے سب آپس میں انگریزی میں بات کرتے اور وہ ہونقوں کی طرح ان کا چہرے تکے جاتی تھی۔ بہت مجبوری یا ضرورت پر جب اس سے کچھ کہنا ہوتا، تب وہ اردو بولتے، ورنہ گھر میں انگریزی ہی چلتی تھی۔ نعیمہ کو یہاں آکر اجنبیت کا بھر پور احساس ہوا۔ سنجیدہ بیگم نے یکر اپنا رویہ بدل لیا تھا۔ یہ وہ پھو پھی ہی نہ رہی تھی، جیسی پاکستان میں تھی۔ دوسرے دن سنجیدہ نے اسے کچن میں کھڑا کر کے ناشتے اور رات کے کھانے کے اوقات بتا کر ، کون سی چیز کیسے پکانی ہے ، سب کچھ سمجھاتے ہوئے جتلا دیا کہ یہی تیری زندگی ہے۔ تو نے یہی کچھ کرنا ہے ، ہم سے زیادہ کی توقع نہ کرنا۔ وہ بیچاری صبح سے رات تک کام کرتی۔ سردی میں برتن دھونا، کپڑوں کی دھلائی، کمروں کی صفائی ستھرائی، کھانا بنانا، اکیلی جان اور اتنا ڈھیر سارے کام ، وہ تڑپ کر رہ جاتی۔ واقعی وہ بہو نہیں تھی۔ اس کی پھوپھی نوکرانی ہی بنا کر لائی تھی۔ یہاں آئے ہفتہ ہو گیا، مگر عرفان نے دوبارہ شکل نہ دکھائی۔ آٹھویں روز رات بارہ بجے موصوف ڈگمگاتے قدموں سے بیڈ روم میں داخل ہوئے۔ صاف لگتا تھا نشے میں چور ہے۔ بدبو کے بھبھکے دور سے آ رہے تھے۔ وہ حیرت سے اُسے ڈگمگاتے اور بستر پر گرتے دیکھ رہی تھی۔ آپ کی طبیعت تو ٹھیک ہے ؟ وہ وفا شعاری بیوی کی طرح آگے بڑھی۔ یہ بدبو کیسی ہے اور آپ اتنے دن بعد آئے ہیں۔ یہ سب پوچھنے کی وہ حق دار تھی، آخر بیوی تھی اس کی۔ وہ سب سمجھ گئی تھی۔ اب اتنی بھی جاہل نہ تھی۔ سوالوں کا جواب دینے کی بجائے اُس نے دو چار تھپڑا سے لگائے اور خوب گالیاں دیں کہ خبردار جو آج کے بعد مجھ سے کوئی سوال کیا۔ میں جہاں بھی جاؤں، جو مرضی آئے کروں، تمہیں اس سے کیا؟ میں نے تم سے اپنی مرضی سے شادی نہیں کی۔ یہ میری ماں کی منش تھی، سو تم آگئی ہو۔ اب تم اُن کے ساتھ رہو۔ پاکستانی لڑکیوں کو نجانے انگلینڈ آنے کا اتنا شوق کیوں ہوتا ہے۔ شوہر کا ایسا ترش رویہ دیکھ کر اس کے خوابوں کا محل زمین بوس ہو گیا۔ کیا کیا ارمان دل میں رکھے تھے ، کیا کیا تصور سجا کر آئی تھی اور یہاں کیا ملا ؟ وہ روتی سسکتی رہ گئی اور وہ منہ پھیر کر ایسا بستر پر لیٹا کر بے ہوش ہو گیا۔یہ سلسلہ دن بہ دن بڑھتا چلا گیا۔ نعیمہ کی زندگی ایک بھیانک خواب بن چکی تھی۔ عرفان کا رویہ دن بدن بگڑتا جا رہا تھا۔ وہ کبھی کبھار گھر آتا، اور جب آتا تو یا تو نشے میں دھت ہوتا یا غصے سے بھرا ہوا۔ ساس اور نندوں نے بھی اس کی زندگی اجیرن بنا دی تھی۔ دن بھر کام کرنا، بے عزتی سہنا، اور شوہر کی بے اعتنائی سہنا اس کی روزمرہ کی حقیقت بن چکی تھی۔وہ کئی بار سوچتی کہ والدین کو فون کرے، سب کچھ بتائے، مگر پھر سوچتی کہ اس کے والدین نے کتنے خواب دیکھے تھے، کتنی خوشی محسوس کی تھی جب وہ انگلینڈ آئی تھی۔ اگر وہ سچ بتا دیتی تو ان کے خواب بھی چکنا چور ہو جاتے۔ وہ خاموشی سے سب کچھ سہتی رہی۔ لیکن اس خاموشی کی بھی ایک حد ہوتی ہے۔ایک رات عرفان نشے میں دھت گھر آیا اور اس پر وحشیانہ تشدد کیا۔ نعیمہ بے ہوش ہو گئی۔ نائلہ، جو سب کچھ جانتی تھی، اس رات دیوار کے پار اس کی کراہیں سن کر خاموش نہ رہ سکی۔ اس نے فوراً پولیس کو اطلاع دے دی۔ پولیس آئی، عرفان کو گرفتار کیا، اور نعیمہ کو اسپتال منتقل کر دیا گیا۔یہاں آ کر پہلی بار اس نے اپنے ساتھ ہونے والے ظلم کے خلاف آواز بلند کی۔ اسپتال میں اس سے جب پولیس نے پوچھا کہ وہ اپنے شوہر کے ساتھ واپس جانا چاہتی ہے یا نہیں، تو اس نے ہمت جٹائی اور پہلی بار اپنے لیے فیصلہ کیانہیںسماجی ادارے آگے بڑھے اور اسے تحفظ فراہم کیا گیا۔ عدالت میں کیس چلا اور عرفان کو سزا سنائی گئی۔ نعیمہ کو برطانیہ میں رہنے کی قانونی اجازت بھی مل گئی، کیونکہ وہ گھریلو تشدد کی شکار تھی۔چند مہینے بعد وہ ایک فلاحی تنظیم کے ساتھ منسلک ہو گئی، جہاں وہ ان لڑکیوں کی مدد کرنے لگی جو دیارِ غیر میں اپنوں کے ستم کا نشانہ بنتی تھیں۔ وہ کمزور اور مجبور تو تھی، مگر اب مظلوم بن کر جینا نہیں چاہتی تھی۔اس دن جب وہ ایک نئی زندگی کی شروعات کر رہی تھی، اس نے آسمان کی طرف دیکھا اور آنکھیں بند کر کے خود سے کہا،
Khuloos Ki Jeet,ہمارا تعلق ایک پیر گھرانے سے تھا۔ مدتوں سے ہمارے بزرگ خلقِ خدا کو فیض پہنچاتے رہے تھے۔ میرے دادا عبادت گزار تھے۔ وہ کلامِ الہی پڑھ کر بے قرار انسانوں پر دم کرتے، جس سے ان کے دلوں کو قرار آ جاتا۔ یوں تو یہ اپنے اپنے یقین کی بات ہوتی ہے، لیکن نیک بزرگوں کی دعائیں قبول بھی ہوتی ہیں، لہٰذا جو مریض دوا سے اچھے نہ ہوتے، مرید ان کو ہمارے دادا کے پاس لاتے۔ دادا حضور ان مایوس دلوں کی خواہش کا احترام کرتے، ان کے لیے تہجد میں دعائیں کرتے اور ان کی تسلی کے لیے نقش بھی لکھ کر دے دیا کرتے۔ شفا اور سکون کی دولت میرے خالقِ حقیقی کے اختیار میں ہے، جسے چاہے عطا کر دے۔ مرید اعتقاد کے ساتھ دعائیں لے کر جاتے تو اکثر شفایاب بھی ہو جاتے۔ دادا بدلے میں ان سے کچھ نہ لیتے، نہ کوئی نذرانہ قبول کرتے۔ یہ کام وہ فی سبیل اللہ کرتے تھے۔ ان کی وفات کے بعد والد صاحب نے ان کی جگہ لے لی۔ وہ بھی نیک اطوار اور عبادت گزار تھے، جیسا کہ دادا حضور نے ان کی اچھی تربیت کی تھی۔ یوں لوگ والد صاحب کے پاس آنے لگے۔ وہ ان کو مرشد مانتے اور خود کو مرید کہتے تھے۔ یہ سب لوگ پہلے دادا کے عقیدت مند تھے۔ یہ دنیا فانی ہے، انسان بھی فانی ہے اور ہر ذی روح کو موت کا مزہ چکھنا ہے۔ پس والد صاحب کی باری بھی آئی تھی، سو وہ معمولی بخار کے بعد ایک روز شدید بخار میں مبتلا ہو کر اللہ کو پیارے ہو گئے۔ تب میرے بھائی اسد اللہ خان بیس برس کے تھے۔ ہمارا سلسلہ نسب چشتی خاندان سے تھا۔ میرے والد کے بعد مریدین کا اصرار تھا کہ ان کی گدی پر بیٹے یعنی اسد اللہ کو بیٹھنا چاہیے۔ والد کی برسی پر بے شمار مرید پہنچے اور اسد سے التجا کی کہ وہ اپنے پردادا، دادا اور والد کی گدی سنبھال لیں، جبکہ میرا بھائی نئے زمانے کا نوجوان تھا۔ بے شک وہ بھی عبادت گزار اور نیک اطوار تھا، لیکن اس کا خیال تھا کہ وہ اس پیری مریدی کے سلسلے میں داخل نہ ہوگا۔ اس کے خیال میں دورِ جدید میں یہ سلسلہ اب ممکن نہ رہا تھا کیونکہ بہت سے ٹھگ اور فریبی موقع شناس جعلی پیر اپنے فائدے کی خاطر لوگوں کو لوٹ رہے تھے، لہٰذا جو صحیح نیک اطوار لوگ تھے وہ بھی ان لالچی لوگوں کے سبب اپنے خاندانی وقار سے محروم ہوتے جا رہے تھے۔ مریدوں نے جب بہت اصرار کیا تو ان کی عقیدت اور محبت کو دیکھ کر اسد نے امی جان سے مشورہ کیا۔ تب امی اور دادی نے سمجھایا کہ بیٹا، تم اپنے باپ دادا کی عزت کی لاج رکھو اور والد کی جگہ سنبھال لو۔ اس کے ساتھ اپنی پڑھائی جاری رکھنا۔ پڑھنے سے تم کو کس نے منع کیا ہے؟ اللہ تعالیٰ نے خوشحالی سے نوازا ہے۔ کئی مربع زمین وراثت میں چلی آ رہی ہے۔ اس کی پیداوار سے خوشحالی ہے۔ ہمیں لوگوں سے روپیہ پیسہ کا لالچ نہیں ہے۔ علاقے میں جو عزت ہے، اس کو برقرار رکھنا مطلوب ہے۔ اچھے کام کرو اور دین سے جڑے رہو۔ والدہ اور خصوصاً دادی کے مجبور کرنے پر میرے بھائی نے مریدین کی خواہش پر سر تسلیم خم کر دیا اور انہیں گدی نشین بنا دیا گیا۔ پیری مریدی کی تربیت اور عبادت گزاری کی ترغیب انہیں بچپن میں بزرگوں سے ملتی رہی تھی، گھرانے کا چلن پاکیزہ تھا، اس لیے ہمارے دروازے دکھی اور ضرورت مندوں کے لیے ہر وقت کھلے رہتے تھے۔ بھائی کا کام نقش دینا، جادو اور تعویذ دینا نہ تھا۔ وہ ایم اے کے طالب علم تھے، ان کا وطیرہ لوگوں کو برائیوں اور شرک والی باتوں سے منع کرنا، عبادتِ الہی کی طرف راغب کرنا اور دعا کرنا تھا۔ پہلے دادا اور والد کے زمانے میں لنگر چلتا تھا، اب بھی ہمارے دروازے سے روزانہ بیسیوں غریب غرباء پیٹ بھر کر کھانا کھا کر جاتے تھے۔کہتے ہیں، چراغ تلے اندھیرا رہتا ہے۔ اسد بھائی کے ساتھ بھی یہی ہوا۔ جس در سے بے شمار لوگوں نے فیض پایا، وہاں ایک مجبور لڑکی اپنا مدعا بیان نہ کر سکی۔ یہ لڑکی راج تھی، جو ہمارے گھر کی باندی تھی۔ وہ ایک یتیم لڑکی تھی، اس کی ماں ہماری ملازم تھی اور عمر بھر ہمارے ساتھ رہی تھی۔ یہ اس کی بیٹی تھی، جس کو ماں نے اپنی بیٹی بنا کر گھر میں رکھا اور پالا پوسا تھا۔ یہاں لوگ بے شک ملازمہ کی لڑکی کو باندی بلاتے مگر میری ماں نے راج کو کبھی ملازمہ نہیں سمجھا۔ اس کے ساتھ بیٹی جیسا برتاؤ کیا کیونکہ اس کے والدین ہمارے وفادار خدمت گزار رہے تھے۔ ایک بار جب وہ بچی تھی، ہمارے گھر کے قریب بہتی ندی میں گر پڑی تھی۔ اس وقت اسد بھائی وہاں سے گزر رہے تھے۔ انہوں نے فوراً ندی کے ٹھنڈے پانی میں چھلانگ لگا کر اس کو ڈوبنے سے بچایا تھا۔ جب یہ لڑکی بڑی ہو گئی تو میری والدہ نے اس کو زنانہ مہمان خانے میں مرید عورتوں کی دیکھ بھال پر معمور کر دیا۔جب بھائی نے والد صاحب کی گدی سنبھالی تو وہ ہفتے میں دو دن مرید خواتین کے مسائل سنتے اور ان کو حل کرتے تھے۔ راج باری باری سائل عورتوں کو ان کے سامنے لاتی اور وہ ان کا دکھ درد سن کر دعا کرتے۔ اگر کسی کو مالی مدد یا علاج معالجے کی ضرورت ہوتی تو اس میں معاون ہوتے۔ کسی کو شوہر سے شکوہ ہوتا یا کوئی اس پر ظلم روا رکھتا تو اسد تایا یا کوئی اور رشتہ دار ان کے شوہر کو بلا کر سمجھاتے اور تنبیہ کرتے، صلح کروا دیتے۔ اگر کسی کو روحانی سکون کی خاطر نقش وغیرہ درکار ہوتا تو وہ بھی لکھ کر دیتے۔ اس کام میں خود اسد بھائی کو سکون ملتا تھا۔ وہ زیادہ سے زیادہ عبادت گزار، متقی اور پرہیزگار ہونے کی کوشش کرنے لگے۔ کم عمری میں خاندانی دستار ان کے سر پر رکھ دی گئی تھی، تو وہ بڑے خلوص اور دیانت داری کے ساتھ اس کے وقار کی پاسداری کرنا چاہتے تھے۔ یہی وجہ تھی کہ مرید عورتوں کی طرف نگاہ اٹھا کر دیکھنا بھی گناہ سمجھتے تھے۔ایک روز ضرورت مندوں کی قطار میں ہماری خاندانی ملازمہ راج بھی بیٹھ گئی۔ جب بھائی نے اس کا نام اور ماں کا نام دریافت کیا تو حیران رہ گئے کیونکہ یہ آواز وہ برسوں سے گھر میں سنتے آئے تھے۔ وہ پہچان گئے کہ یہ کوئی مرید عورت نہیں، بلکہ راج ہے۔ تب انہوں نے نگاہ اٹھا کر اسے دیکھا۔ وہ واقعی راج تھی۔ انہوں نے مدعا پوچھا، مگر وہ کچھ نہ بول سکی بلکہ کانپنے لگی۔ اس کی حالتِ زار کی وجہ سے انہیں اس کی جانب متوجہ ہونا پڑا۔ آج پہلی بار انہوں نے اسے نظر بھر کر دیکھا۔ وہ معصوم بچی جو کبھی ندی میں گری تھی، اب ایک دوشیزہ بن چکی تھی۔ سولہ سالہ دوشیزہ، جس کی سادہ سی چادر میں اس کی رنگت چمک رہی تھی۔ اس کے معصوم حسن میں بھائی کو ایک عجیب کیفیت دکھائی دی، جس کو صبر و استقلال بھی کہہ سکتے ہیں۔ یہ صفت ان لوگوں میں ہوتی ہے جو ارادہ دل میں کر لیں، پھر ان کے پایۂ استقلال کو جنبش نہیں ہوتی۔کیا بات ہے راج بی بی انہوں نے کمال شفقت سے پوچھا۔ آج خود تم ضرورت مندوں کی قطار میں شامل ہو گئی ہو؟تبھی راج نروس ہو گئی اور ادھر ادھر دیکھنے لگی، جیسے کسی مددگار کو ڈھونڈ رہی ہو۔ اسے گھبرایا ہوا دیکھ کر اس کی معاون ملازمہ لڑکی اس کے پاس آ بیٹھی اور بولی، پیر صاحب یہ کچھ دنوں سے بیمار رہنے لگی ہے، اس پر دم درود کر دیں۔ یہ بیٹھے بیٹھے چونک پڑتی ہے اور کبھی ڈرنے لگتی ہے۔جن بی بی یہ بتاؤ کہ اس کو کیا بیماری ہے؟ شاید ڈاکٹر کے پاس لے جانے کی بھی ضرورت ہو۔اس کو لاعلاج بیماری ہے، جس کا علاج ممکن نہیں، صرف دعا ہو سکتی ہے۔ آپ اس کے لیے دعا کر دیجیے اور دم درود کر دیجیے۔تم کو کیسے خبر ہو گئی کہ اس کا مرض لاعلاج ہے؟ جب کہ کوئی مرض لاعلاج نہیں ہوتا۔ قدرت نے ہر مرض کی شفا رکھی ہے۔جی صاحب، اس کو بے قراری رہتی ہے۔ اسے چین نہیں ہے، کسی کے خیال سے اس کی روح بے سکون ہے۔ یہ اب ساری دنیا سے بے نیاز ہو گئی ہے۔اسد بھائی سمجھ گئے کہ وہ کیا کہنا چاہتی ہے، مگر بات کو آگے بڑھانا مناسب نہ سمجھا۔ بولے، بے نیاز صرف اس کی ذاتِ پاک ہے اور وہی بااختیار ہے۔ راج حق پاک اللہ کہو اور اپنے رب کی طرف دھیان دو۔ کیا تم کو والدہ صاحبہ نے نماز سکھائی ہے؟ پانچ وقت نماز پڑھ کر اپنے رب سے خود چین اور سکون کی دعا کیا کرو۔ میں بھی تمہارے لیے دعا کروں گا اور ایک نقش لکھ کر دیتا ہوں، اسے گلے میں ڈال لینا، دل کو قرار مل جائے گا۔اس واقعے کے چند ماہ بعد تک وہ بھائی کے سامنے نہ گئی۔ اب اس کی جگہ چندن ہی مرید عورتوں کو لا کر بٹھاتی اور خواتین کی میزبانی کے فرائض انجام دیتی تھی۔ پھر ایک دن اچانک راج، اسد بھائی کے سامنے آ بیٹھی۔ اس کے ساتھ چندن کی ماں بھی تھی، وہ بولی، پیر صاحب اس کی جانب خاص توجہ کریں۔ یہ واقعی بیمار ہے۔ آپ کے سامنے آتی نہ تھی، میں زبردستی لائی ہوں۔ اس پر نظرِ کرم فرمائیے۔میں نے کہا تھا راج بی بی سے کہ خود بھی اپنے لیے بعدِ نماز دعا کیا کرے۔ اللہ تعالیٰ کی ذات رحیم ہے، ہر بشر اسی کی نظرِ کرم کا محتاج ہے۔ تم روز اس کو مغرب کے وقت میرے پاس لایا کرو، میں اس پر دم کر دیا کروں گا۔ اماں جان سے بھی کہہ دوں گا کہ اسے ڈاکٹر کو دکھا لائیں۔ سب رپورٹیں دیکھنے کے بعد روحانی علاج ہوگا۔ ان شاء اللہ، طبیعت سکون میں آجائے گی۔ جو مرید عورتیں پردہ کرتی ہیں، وہ پردے کے پیچھے سے بات کرتی ہیں۔ یہ چاہے تو مجھ سے پردہ کر لے۔اب راج روز مغرب کے وقت بھائی کے پاس جانے لگی۔ جو نہی وہ مسجد سے نماز پڑھ کر آتے ، وہ سامنے ہوتی۔ رک کر اس پر قرآنی آیات پڑھ کر دم کرتے۔ یہ سلسلہ تین ماہ جاری رہا، مگر راج کی طبیعت نہ سنبھلی۔ وہ بیٹھے بیٹھے رونے لگتی۔ کھانا پینا ترک کر دیا، کمزور اور زرد ہوتی جاتی تھی۔ اس کے روگ سے مگر کوئی واقف نہ تھا، سوائے میرے ، مجھے خبر تھی کہ وہ کسی کو چاہنے لگی ہے، مگر کس کو ؟ یہ ایسا راز تھا جو وہ کسی کو نہیں بتاتی تھی۔ اسد بھائی نے امی سے کہا کہ آپ راج کو کسی اچھے ڈاکٹر یا لیڈی ڈاکٹر کو ضرور دکھائیے۔ اس کی صحت تیزی سے گرتی جارہی ہے۔ انہوں نے اپنے ایک دوست ڈاکٹر کے نام پر چہ لکھ کر دیا کہ یہ بہت اچھا معالج ہے۔ شہر کے بڑے اسپتال میں ہے ، وہاں دکھا دیں۔ اس کا مکمل علاج کروا دیں جتنا بھی خرچہ آئے ہم برداشت کریں گے۔ خرچے کی فکر نہ کرنا چاہیے۔ والدہ صاحب نے بھائی کو یقین دلایا کہ وہ ضرور اس بچی کو ڈاکٹر کے پاس کل ہی لے کر جائیں گی۔ یہ بھی کہا کہ میں دو سال سے حج پر نہیں گئی۔ بتاتی چلوں کہ میری ماں ہر سال حج کی سعادت حاصل کرتی تھیں۔ اگر حج پر کسی سبب نہ جا پاتیں تو عمرے کو چلی جاتیں۔ آپ ضرور امسال حج پر جائیے۔ میں تمام انتظام کر دیتا ہوں۔ تمہارے چچا اپنی بیٹی کی شادی کے فرض سے سبک دوش ہونا چاہتے ہیں اور تم سے فائزہ کو بیاہنا چاہتے ہیں۔ اب تم شادی کر لو تا کہ میں بے فکر ہو کر حج پر جاؤں۔ گھر میں شادی کی تیاریاں شروع ہو گئیں۔ والدہ نے بیٹے سے رضا مندی لے لی اور چپ سے شادی کی تاریخ لینے چلی گئیں۔راج کو ہم نے شادی والے دن دیکھا تو حیرت زدہ رہ گئے۔ وہ اتنی کمزور اور لاغر ہو چکی تھی کہ بھائی اسد بھی اس کو دیکھ کر چونک پڑے۔ اس کا بیمار حسن، سادہ کپڑوں میں بھی کھلا پڑتا تھا۔ واقعی کچھ صورتیں خالق کائنات بہت توجہ سے بناتا ہے۔ اس دن کوئی جذبہ بھائی کے دل میں اس کے لئے پیدا ہوا، مگر یہ موقع نہ تھا کہ وہ اس سے ہمدردی کا اظہار کرتے۔ راج نے بھی محسوس کر لیا کہ اسد بھائی دھیان سے اس کی طرف دیکھ رہے ہیں، تبھی وہ ہمت کر کے آگے بڑھی اور ان سے ہم کلام ہوئی۔ شادی مبارک ہو چھوٹے صاحب  آج اس نے بھائی کو پیر صاحب کی بجائے چھوٹے صاحب کہا تھا کیونکہ والد صاحب کی حیات میں سبھی ملازم اسد کو چھوٹے صاحب ہی بلاتے تھے۔ خیر مبارک ، شکریہ راج بی بی  مگر تم اتنے دن کہاں تھیں؟ کئی دن سے دکھائی نہ دیں۔ جندن کی ماں بولی۔ صاحب یہ میرے اور جندن کے ساتھ میرے کوارٹر میں ہوتی ہے۔ جب سے ڈا علاج چل رہا ہے ، بی بی صاحب نے مجھے اس کی دیکھ بھال پر مقرر کیا ہوا ہے اور اس کو کام بھی نہیں کرنے دیتیں تا کہ یہ آرام کر سکے۔ اچھا تو مجھے اس کی سب رپورٹیں دکھانا۔ یہ کہہ کر اسد بھائی مہمانوں میں چلے گئے، تبھی میں راج کے سے ڈاکٹر کا پاس گئی اور تسلی دی کہ تم ٹھیک ہو جائو گی۔ اللہ تعالی ضرور شفا دے گا۔ ٹیسٹ ایکسرے وغیرہ بھی ہو گئے ہیں، بھائی خود ڈاکٹر سے ملیں گے۔ فکر نہ کرو، علاج پورا کرانا ہو گا، مگر بھائی اسد کو دولہا بنا دیکھ کر جو راج کی حالت تھی اور جو تاثرات اس کے چہرے کے تھے ، میں نے سمجھ لیا کہ وہ کس کو چاہنے لگی تھی۔ وہ اسد بھائی ہی کو چاہنے لگی تھی، مگر حرف مدعا اور لبوں پر ان کا نام نہیں لا سکتی تھی۔ شادی کا ہنگامہ سرد ہوا تو میرے بھائی کو خیال آیا کہ راج کا احوال دریافت کرائیں، مگر ان کی دلہن نے کوہ مری جانے کی فرمائش کر دی۔ فوری طور پر دلہا دلہن کو مری روانہ ہونا پڑا اور بھائی راج کی رپورٹیں دیکھ سکے اور نہ حال احوال معلوم کر سکے۔ یوں تین ماہ گزر گئے۔ وہ اپنے طور پر مطمئن تھے کہ امی جان اس کا علاج کروارہی ہیں اور خیال بھی رکھ رہی ہیں۔ راج مگر ٹھیک ہونے کی بجائے بیمار ہو گئی تو امی جان نے دوبارہ ڈاکٹر سے رابطہ کیا۔ خود اسپتال لے گئیں۔ راج کو فوری طور پر اسپتال میں داخل کر لیا گیا۔ اسد بھائی کو پتا چلا تو وہ بھی اسپتال پہنچے۔ وہاں جندن کی ماں راج کے سرہانے بیٹھی تھی۔ والدہ ڈرائیور کے ساتھ گھر لوٹ آئی تھیں۔ بھائی نے اس سے کہا کہ راج اتنی بیمار ہے لیکن یہ میرے پاس دعا کرانے بھی نہیں آئی اور نہ تم نے احوال دیا۔ چھوٹے صاحب جی  میں تجھی تھی کہ آپ کی والدہ نے احوال دیا ہو گا۔ میں شادی میں مصروف تھا اور وہ شاید مجھے ایسا احوال دے کر پریشان نہ کرنا چاہتی تھیں، جس کی وجہ سے میں اور میری نئی نویلی دلہن کی خوشیوں کے دن متاثر ہوں، تبھی انہوں نے راج کی بیماری میں خود ہی اس کا ساتھ دینے کا فیصلہ کر لیا۔ ان کا خیال تھا کہ راج علاج سے رفتہ رفتہ ٹھیک ہو ہی جائے گی مگر افسوس ہے کہ تم نے بھی کچھ نہیں بتایا اور راج بھی دوبارہ میرے پاس نہیں آئی تو میں یہی سمجھا یہ ٹھیک ہو گئی ہے۔ صاحب جی، میں نے تو بہت کہا تھا کہ چھوٹے صاحب جی کے پاس چلو، لیکن یہ مانتی نہیں تھی۔ کہتی تھی کہ وہ تو پیر صاحب ہیں ، ا ، اس وجہ سے ان کو میر امرض معلوم ہو چکا ہو گا۔ وہ ضرور میرے لئے دعا بھی کرتے ہوں گے، لیکن دعا اس لیے قبول نہیں ہو رہی تھی کیوں کہ مرض ہے ہی لا علاج۔ میں اچھی ہو ہی نہیں سکتی پھر آپ کے پاس جا کر بار بار پریشان کرنے سے کیا حاصل تھا جب کہ آپ اپنی شادی کی وجہ سے خوشیوں کے دنوں میں ہیں۔ راج ٹھیک کہتی تھی۔ اسد بھائی جس دن اس کی عیادت کے لیے اسپتال گئے تھے، اس دن بھی اس سے یہ نہ پوچھ سکے کہ اس کا مرض کیوں لاعلاج ہے ؟ شاید وہ بھی جان چکے تھے کہ یہ لڑکی اُن کو چاہتی ہے مگر مرتبے کا بڑا فرق ہے ، اس لیے مہر بہ لب رہنے میں اپنی عزت و عافیت سمجھتی ہے۔ راکھ میں دبی چنگاریوں کو جان بوجھ کر کریدنے سے کیا فائدہ تھا۔ اس واقعہ کو بمشکل چار روز گزرے تھے کہ ہمارے منشی نے اسپتال سے آکر بتا یا کہ راج کی طبیعت ٹھیک نہیں ہے۔ یہ سن کر میں اسد بھائی اور امی فوراً اسپتال چلے گئے۔ راج کی سانسیں اکھڑ رہی تھیں۔ اسد بھائی نے پیار سے اس کے سر پر ہاتھ رکھا اور کہا۔ راج بی بی تم کو کیا ہو گیا ہے ؟ اس نے آنکھیں کھول دیں پھر بمشکل زبان کھولی۔ آپ تو پیر صاحب ہیں اور میں سمجھتی تھی کہ جو پیر صاحب ہوتے ہیں، ان کو مرید کے دل کا حال خود به خود معلوم ہو جاتا ہے، مگر آپ کیسے پیر تھے کہ میرے دل میں جو بات تھی وہ آپ نہیں جان سکے۔ راج بی بی  پیر ہوں یا بزرگ، سب اللہ تعالیٰ کے بندے اور اس کے محتاج ہوتے ہیں۔ ہم صرف دعا کرتے ہیں ، سچے دل سے دکھ بانٹنے کی کوشش کرتے ہیں، مگر ہیں تو بندے ہی نا تو میں نے بھی تمہارے لیے دعا ہی کی تھی۔ آپ نے صرف دعا کی مگر علاج نہیں اور میرے دل کی پریشانی کا علاج صرف آپ کے پاس تھا۔ کاش آپ بن کہے جان سکتے۔ کاش آپ سچے دل سے دعا کرتے۔ سچے دل سے اگر دعا کی اور وہ قبول نہ ہوئی تو اس کا مطلب ہے کہ دعا کرنا بھی بیکار ہے۔ ایسا مت کہو راج بی بی تم کو سچے اور جھوٹے کی پہچان نہیں ہے۔ یہ دنیا سچے لوگوں کے دم سے ہی قائم ہے ، جن کی دعائوں سے زمین کو تازگی ملتی ہے اور خشک سالی میں بھی پانی برس جاتا ہے۔ یہ راز اللہ والے جانتے ہیں۔ اگر تم م نے ہے۔ یہ راز جان لیا ہوتا، تو مرض کو لا علاج کہنے کے بجائے کچھ مانگ لیا ہوتا، مگر تم نے تو کبھی مجھ سے کچھ مانگاہی نہیں۔ میں جو کچھ مانگنا چاہتی تھی، نہیں مانگ سکی۔ کیا مانگنا چاہتی تھیں ؟ اب بتانے کا کوئی فائدہ نہیں ہے، کیونکہ اب زندگی باقی نہیں ہے۔ کیا آپ کو ڈاکٹر نے نہیں بتایا؟ مجھے خون کا کینسر ہے اور کیا آپ کو میری رپورٹیں نہیں دکھائیں؟ ہاں اب بتایا ہے اور تمہاری رپورٹیں بھی دکھائی ہیں۔ تو اب آپ سے یا کسی سے بھی کچھ مانگ کر کیا کروں گی؟ ایک آروز ہے کہ جب میں مر جاؤں تو آپ میری میت کو اپنے ہاتھوں سے قبر میں اتار دینا۔ راج نے دم آخر ہمت کر کے وہ بات کہہ دی، جو میرا بھائی ہمت اور حوصلہ رکھتے ہوئے بھی اس سے نہ پوچھ سکا تھا، کیونکہ وہ جان چکا تھا کہ راج کو کیا مرض ہے اور واقعی وہ لاعلاج مرض تھا کہ اسے میرے بھائی سے محبت تھی، جس کا اظہار بھی اس کے لئے ایک بڑا امتحان بھتا اور نہ بتا کر بھی وہ مایوسی کی اتھاہ گہرائیوں میں گر گئی تو پھر نہ اٹھ سکی۔ یوں موت کے منہ میں چلی گئی۔ راج کی موت پر بھائی بہت دکھی تھے۔ انہوں نے مجھ سے کہا تھا کہ میں ہی اس کی مایوسی کی وجہ تھا۔ سماج کے بندھنوں میں جکڑ کر جان بوجھ کر تغافل برتتا رہا۔ جو بات ممکن ہو سکتی تھی، اسے نا ممکن ہی رہنے دیا اور اب مجھے اس بات کا دکھ زیادہ ہے کہ میری وجہ سے اس کو اتنا دکھ جھیلنا پڑا کہ وہ موت کے منہ میں ہی چلی گئی، آہستہ آہستہ خاموشی سے مرتی رہی، لیکن یہ بھی حقیقت ہے کہ یک طرفه عشق یا محبت کا دوسرا نام موت ہی ہے۔ انسان زندہ بھی رہے تو اس کا دل مردہ ہو جاتا ہے۔ بھائی سچ کہہ رہے تھے، کیونکہ وہ خود اس سے تغافل برتتے رہے۔ اگر چاہتے تو اسے بیکراں خوشیاں دے سکتے تھے کیونکہ وہ ان کی باندی تھی، ان کے اختیار میں تھی مگر بھائی ایک باعزت زمیندار تھے اور اس کے اختیار میں نہ تھے۔ وہ چاہتے تو باندی سے نکاح کے دو بول پڑھو سکتے تھے۔ با اختیار مرد اگر چاہے تو طبقاتی فرق کو مٹا سکتا ہے۔ باندی سے نکاح کر کے اس کی حیثیت بدل سکتا ہے۔ اسد بھائی کے پاس کسی شے کی کمی نہ تھی۔ مذہب کی رعایت بھی تھی۔ امی راج سے اپنی بیٹیوں جیسا پیار کرتی تھیں۔ اس کو مڈل تک پڑھایا لکھایا۔ وہ خوبصورت اور صابر تھی۔ اس میں اس ایک حامی کے کوئی کمی نہ تھی، کہ اس نے ایک غریب عورت کی کوکھ سے اس نے جنم لیا تھا، اسی وجہ سے اس کی تقدیر نہ بدل سکی اور وہ اپنے پیار کی شدت کو سینے میں دبائے خاموشی سے بغیر کسی سے اظہار کیے قبر میں اتر گئی۔
Zakhmon Ka Sukut,جب میرے والد صاحب کی پھوپی زاد کنول چھ برس کی تھیں ، وہ اپنے والدین سے بچھڑ گئیں۔ وہ مشرقی پنجاب کے کسی گائوں میں رہتے تھے ، بلوہ میں ان کے والدین کو مارا گیا تو یہ منظر پھپھو کنول نے اپنی آنکھوں سے دیکھا۔ ان کا ذہن معصوم تھا۔ صدمہ نا قابل برداشت تھا مگر کوئی کیا کر سکتا تھا کہ شاید خدا کو یہی منظور تھا۔ والد صاحب کے دو بہن بھائی تھے۔ ایک تایا جان اور دوسری پھپھو صائمہ ۔ جب کنول زندہ ملبے سے مل گئیں، والد ان کو گھر لے آئے اور وہ ان کے زیر سایہ پرورش پانے لگیں جبکہ ہمارے دادا کے بقیہ کنبے نے انڈیا میں رہنا پسند کیا۔ بر صغیر کو انگریزوں سے آزادی تو مل گئی لیکن یہ خطہ دو حصوں میں تقسیم ہو گیا۔ تایا اب انڈیا میں تھے جبکہ والدین ہم بچوں کو لے کر اپنے نئے وطن پاکستان آگئے۔ کنول بھی ہمارے ساتھ نئے وطن آگئیں ۔ امی ان کا بہت خیال رکھتی تھیں تا کہ والدین کی کمی محسوس نہ ہو۔ وہ ہمہ وقت خاموش رہتیں۔ بہت حساس تھیں اسی وجہ سے اپنے والدین کی دردناک موت کا منظر نہ بھلا سکیں۔ وقت کے ساتھ ساتھ کنول بڑی ہو گئیں۔ میرے والدین نے میٹرک تک تعلیم دلوائی اور سلائی کے اسکول میں داخل کرادیا۔ وہ بہت اچھی سلائی سیکھ گئیں۔ کنول بے حد ذہین تھیں جو کام کر تیں، نہایت سلیقے اور خوش اسلوبی سے، خوبصورت بھی تھیں۔ جو دیکھتا، بس دیکھتارہ جاتا۔ یہی وجہ تھی کہ میٹرک پاس کرتے ہیں ان کے بہت اچھے رشتے آئے۔ والد صاحب نے ایک رشتہ ان کیلئے مناسب جان کر منتخب کر لیا۔ لڑکے کا نام آفاق تھا اور انجینئر نگ میں ڈپلومہ کیا تھا۔ ایک پرائیویٹ کمپنی میں ملازم تھا اور خوبرو تھا۔ والد صاحب نے بیٹی بنا کر پالا اور بیٹی کی طرح رخصت کیا۔ مقدور بھر جہیز بھی دیا۔ شروع میں آفاق اور کنول کی زندگی اچھی طرح گزرنے لگی۔ دونوں پر سکون اور خوش نظر آتے تھے لیکن پھر کنول پھپھو کے شوہر پریشان دکھائی دینے لگے۔ ایک روز والد صاحب نے پریشانی کی وجہ پوچھی۔ آفاق پھو پھانے کہا۔ میں کنول کی وجہ سے پریشان ہوں۔ کچھ دنوں سے اصرار کر رہی ہے کہ ہم گھر بدل لیں جبکہ بڑی مشکل سے یہ گھر ملا ہے ، کرایہ کم ہے، کمپنی سے قریب ہے، مجھے دفتر آنے جانے میں آسانی ہے۔ نجانے کیوں وہ اصرار کر رہی ہے کہ گھر بدلنا ہے۔ میں کنول سے پوچھوں گا کیوں ایسا چاہتی ہے جبکہ اس مکان میں کوئی تکلیف نہیں اور کرایہ مناسب ہے۔ کنول ملنے آئی۔ والد صاحب نے دریافت کیا۔ بیٹی  کیوں تم مکان بدلنے کا کہتی ہو ؟ وہاں کیا تکلیف ہے۔ مجھے بتائو تاکہ میں آفاق کو راضی کروں کہ وہ کوئی دوسرا مکان کرائے پر لے لے۔ پہلے تو چپ رہیں۔ جب والد صاحب نے بہت اصرار کیا تو بولیں۔ اس گھر کے ۔ کے سامنے جو مکان ہے، وہاں ایک لڑکی کھڑکی میں سے جھانکتی ہے۔ مجھے لگتا ہے کہ وہ آفاق کو دیکھتی ہے۔ ڈرتی ہوں کہیں میرے شوہر کو اپنی جانب متوجہ نہ کرلے اور میرا گھر برباد ہو جائے۔ والد صاحب نے سمجھایا۔ بیٹی  یہ تم کیسی باتیں سوچتی ہو۔ اچھا بھلا گھر ملا ہوا ہے ، کرائے پر ایسا اچھا گھر ملنا آسان بات نہیں۔ اپنے شوہر کو پریشان مت کرو۔ غرض والد صاحب نے کافی سمجھایا۔ کنول پھپھو اثبات میں سر ہلاتی رہیں جیسے کہ دل سے سب وسوسہ نکل گیا ہو۔ ابو مطمئن ہو کر آگئے کہ اب یہ اپنے خاوند کو پریشان کرے گی اور نہ خود پریشان رہے گی۔ ان کا خیال غلط ثابت ہوا۔ دس روز بعد آفاق رونی صورت بنا کر آئے ۔ آگاہ کیا کہ مکان بدلنے کا اصرار جاری ہے اور اپنی ضد پر اڑی ہیں ۔ اب تو کھانا پینا، بولنا ترک کر دیا ہے، زیادہ وقت کھٹر کی میں سامنے والے گھر کو دیکھتی رہتی ہیں۔ تو میاں مکان بدل ہی لو۔ وہ کہ کسی و ہم کا شکار رہیں گی تو اس کا کوئی علاج نہیں۔ آفاق نے والد صاحب کے کہنے سے دوسر امکان تلاش کیا اور وہاں شفٹ ہو گئے ، یہی سوچ کر کہ میری بیوی پر سکون ہو جائے گی تو زندگی سکون سے بسر ہو گی۔ دوماہ بمشکل نئے مکان میں رہے کہ کنول پھیپھو کو پھر مکان بدلنے کا خیال ستانے لگا۔ پہلے دبے لفظوں پھر کھلم کھلا وہ تقاضا کرنے لگیں کہ یہاں مجھے سکون نہیں ہے، یہ جگہ ٹھیک نہیں ہے ، گھر تو بدلنا ہی ہوگا۔ اب کیا مسئلہ ہے ؟ شوہر نے پوچھا۔ برابر والے گھر میں جو لڑکی رہتی ہے ، عین اس وقت گیٹ پر آجاتی ہے جب تم دفتر جانے کے لئے گھر سے نکلتے ہو۔ وہ روز ایسا کیوں کرتی ہے آخر ؟ مجھے کیا معلوم ، ارے بھئی میں نے تو غور ہی نہیں کیا کہ جب میں گھر سے نکلتا ہوں کوئی گیٹ پر آکر جھانکتا ہے یا مجھے دیکھتا ہے۔ میں کوئی ایسا گلفام ہوں کہ ساری دنیا کی لڑکیاں اپنے گھر سے مجھے دیکھنے کو جھانکتی ہیں۔ انہوں نے بہت سمجھایا۔ کنول پھپھو کو نہ سمجھنا تھا اور نہ سمجھیں۔ شوہر کی زندگی اجیرن کر دی کہ اس گھر کو بھی بدلنا ہو گا۔ وہ ایک دن شوہر کی غیر موجودگی میں پڑوس کے اس گھر میں چلی گئیں۔ وہاں ان کو لڑکی تو نہ دکھائی دی۔ اس کا باپ اور بھائی گیٹ پر مل گئے۔ مجھے دراصل آپ لوگوں سے ہی بات کرنی تھی۔ آپ اپنی لڑکی کو سمجھائے جب آفاق دفتر جانے کو گھر سے نکلتے ہیں، گیٹ پر آکر جھانکتی ہے۔ یہ اچھی بات نہیں ہے۔ کیا یہ شکایت آپ کے شوہر نے کی ہے ؟ لڑکی کے بھائی نے سوال کیا۔ وہ کیوں شکایت کریں گے ۔ مجھے تو لگتا ہے کہ وہ آپ کی لڑکی سے ملے ہوئے ہیں۔ وہ مرد ہیں مگر ان کا کیا جائے گا، بد نامی تو آپ کی لڑکی کی ہو گی ۔ کنول محترمہ یہ کہہ کر گھر کو لوٹ آئیں مگر بھس میں چنگاری ڈال آئی تھیں۔ اگلے روز جب آفاق پھوپھا دفتر جانے کو گھر سے نکلے ، پڑوس کے چار نوجوان جو اس لڑکی کے بھائی تھے ، ہاتھوں میں ڈنڈے اور ہاکیاں تھامے کھڑے تھے۔ وہ آفاق کی طرف بڑھے اور للکار کر کہا کہ یہاں رہنا ہے تو شریفوں کی طرح رہنا ہو گا۔ یہ شریفوں کا محلہ ہے۔ کل تمہاری بیوی شکایت لے کر آئی تھی کہ تم ہمارے گھر کی طرف تاکتے ہو اور تمہارے غلط ارادے ہیں۔ باز آجائو ور نہ مار مار کر بھر کس نکال دیں گے ۔ بہتر ہے جلد از جلد بوریا بستر باندھو اور یہاں سے نکل جائو، کوئی دوسر امکان تلاش کر لو۔ انہوں نے آگے بڑھ کر دو چار ضربیں بھی لگادیں۔ بھونچکا آفاق پھوپھا دفتر جانے کی بجائے چوٹ کھا کر ہمارے گھر آگئے۔ روہانسے ہو کر ساری روداد والد صاحب کے گوش گزار کر کے بولے۔ آپ نے کیا نفسیاتی مرئضہ میرے پلے باندھ دی ہے۔ جو بات میرے وہم و گمان میں نہیں ، کنول وہ سچ کر دکھانے کی سعی میں لگی ہے۔ آخر اس کا کیا مطلب ہے۔ ابو سر پکڑ کر بیٹھ گئے اور پھر گاڑی میں بٹھا ان کو اسپتال لے گئے تاکہ ضربات کیلئے دوادار و کرادیں۔ اس واقعہ سے پھوپھا کی ایسی بے عزتی محلے میں ہو گئی کہ انہوں نے بغیر کچھ اور سوچے آنا فانا گھر بدل لیا۔ جلدی میں جیسا بھی ملاء لے لیا۔ مکان ہوا دار نہ تھا اور کرایہ بھی زیادہ تھا لیکن مجبوری تھی کہ وہاں اب مزید رہنے کا حوصلہ نہ تھا۔ ایک تو پڑوسی دشمن ہو گئے، اوپر سے یہ کسی کو منہ دکھانے کے قابل نہ رہے تھے۔ نیا مکان لیتے وقت اس امر کا خاص خیال رکھا کہ پاس پڑوس میں کوئی مکان نہ ہو۔ میاں آفاق پر جو گزری سو گزری لیکن کنول بی بی چند دن بہت نہال رہیں کہ میاں کو کسی دوسری کی زلف گرہ گیر کے اسیر ہونے سے بچالائی تھیں۔ بہت شاد تھیں۔ ہمارے گھر آئیں تو چہک رہی تھیں۔ بلا سے مکان اچھا نہیں مگر سکون تو ہے۔ ہم سب نے صد شکر کہا۔ چلو اب تو ان کو سکون مل گیا، روز روز کی کل کل سے نجات مل گئی ہو گی آفاق پھوپھا کو بھی، چین کی بانسری بجاتے ہوں گے۔ دفتر دور پڑتا تھا، کیا ہوا آخر تو نئی موٹر بائیک خرید لی ہے۔ چھ ماہ تک کوئی شکایت موصول نہ ہوئی۔ اس عرصے میں یہ دونوں میاں بیوی ہمارے گھر ساتھ آئے۔ نارمل حالات لگتے تھے۔ کھانا وغیرہ کھایا اور سکون سے باتیں کرتے رہے۔ امی ابو نے شکر کیا کہ اب کنول، آفاق کو پریشان نہ کرے گی۔ بھلا کیوں کرے گی۔ یہاں تو کوئی پاس پڑوس میں ایسی لڑکی موجود نہ تھی جو ان کے خوبصورت شوہر پر بری نظر رکھتی ہو۔ چھ ماہ بعد ایک دن پھوپھا پھر منہ پھلائے آگئے۔ بولے ۔ لگتا ہے ہماری بیوی کا وہم ہماری جان لے کر ملے گا اب کیا مسئلہ ہو گیا؟ اب تو تم نے دوسرا گھر بھی بدل لیا اور ایسے ویرانے میں گھر لیا ہے کہ جہاں آگے پیچھے، ادھر اُدھر بھی کوئی مکان نہیں ہے۔ ہاں پاس پڑوس میں کوئی نہیں ہے لیکن سامنے میدان کے اس پار ایک بڑا اسپتال ہے۔ تو کیا ہوا اسپتال سے کیا دوائوں کی بد بو آتی ہے ؟ ابد بو آتی ہے ؟ ارے میاں، وہ تو میل بھر دور ہے۔ دوائوں کی بو نہیں آتی لیکن وہاں نرسیں تو کام کرتی ہیں۔ نرسیں تو ہر اسپتال میں ہوتی ہیں ؟ ہماری بیگم کا کہنا ہے کہ تم اپنی چھت پر جا کر اسپتال کی نرسوں کو دیکھتے ہو۔ یہ مکان ایسا بنا ہوا ہے کہ گھٹن ہوتی ہے، ہوا کی آمدورفت کا صحیح انتظام نہیں ہے ، روشن دان بھی نہیں ہیں۔ تنگ گھروں میں کشادگی کا احساس کہاں، میں شام کو دفتر سے آکر تھوڑی دیر کیلئے تازہ ہوا لینے چھت پر چلا جاتا ہوں ۔ فورا کنول پیچھے آجاتی ہیں اور کہتی ہیں کہ سامنے جو اسپتال ہے ، وہاں کسی نرس سے تمہاری دوستی لگتی ہے۔ اسی کو دیکھنے روز ، روز چھت پر جاتے ہو۔ آپ یقین کیجئے وہاں سے اول تو کوئی نظر نہیں آتا، اگر نظر آبھی جائے تو ایسے جیسے ہوائی جہاز سے کوئی زمین کو دیکھے تو چھوٹے چھوٹے مکانات گڑیوں کے گھروں کی طرح دکھائی دیں۔ انسانی چہرے تو دور بین سے ہی شاید نظر آجائیں تو بات ہے۔ انسانی آنکھیں کچھ نہیں دیکھ سکتیں، بھلا میں کوئی جن ہوں یا کہ خلائی مخلوق جو اتنی دور سے کسی نرس کو اشارے کرنے چھت پر جاتا ہوں۔ امی نے تسلی دی کہ حوصلہ رکھو، ہم خود تم کو کوئی اچھا سا کشادہ گھر تلاش کئے دیتے ہیں تب تک تم ہمارے گھر کے اوپر والے پورشن میں شفٹ ہو جائو۔ یہ ویسے ہی خالی پڑا ہے ، کرائے کی زحمت سے بچے رہو گے اور کنول یہاں دم نہ مار سکے گی۔ تمہیں زچ نہیں ہونا پڑے گا۔ آفاق پھوپھا ہمارے اوپر والے پورشن میں شفٹ ہو گئے۔ کنول نہال کہ پھر سے میکے کا قرب حاصل ہو گیا۔ پکانے سے بھی جان چھڑالی، جو پکتا ہماری ماں ان کو بھی بھجوادیتیں کہ کچھ دنوں کی بات ہے جب ان کو گھر مل جائے گا، فی الحال تو مہمان ہیں۔ پھر والد صاحب نے گھر کے نزدیک وہ پلاٹ خرید لیا جو کچھ عرصے سے برائے فروخت تھا۔ آفاق سے کہا کہ کچھ رقم کا تم بند و بست کرو، بنیاد میں ڈلوا دیتا ہوں۔ دو کمرے فی الحال اس پر بنوالو ۔ گھر ہم سے قریب ہو گا تو کنول کو بھی ڈر رہے گا، تم کو تنگ کرنے کی جرات نہ کرے گی اور مکان بھی بن جائے گا۔ بیچارے پھوپھا اسی تگ و دو میں لگ گئے۔ دو سال بعد اللہ نے بیٹی دے دی۔ گھر خوشیوں سے بھر گیا۔ ننھے منوں کی چہکاروں سے آنگن کھنکنے لگا۔ ہم سب خوش تھے کہ اب کنول پھوپی اپنی زندگی میں سیٹ ہو گئی ہیں۔ ان کی چھوٹی بیٹی چار برس کی تھی کہ ایک روز منہ بسورتی آگئیں اور آتے ہی امی کے گلے سے لگ کر رونے لگیں۔ والدہ نے پوچھا۔ خیر تو ہے بیٹی  کیا ہوا ہے، کیوں رو رہی ہو، کچھ بتائو تو سہی ؟ آفاق نے اور شادی کر لی ہے۔ کیا کہہ رہی ہو، کہیں کوئی ڈرائو نا خواب تو نہیں دیکھ لیا ؟ سچ کہہ رہی ہوں۔ کس سے کی ہے شادی؟ یہ تو پتا نہیں لیکن گھر سے نکلتے ہیں تو خوب بن سنور کر ، سینٹ لگا کر اور پہلے خود کو آئینے میں خوب اچھی طرح دیکھتے ہیں۔ نئے جوڑے بھی انہی دنوں سلوائے ہیں۔ ان باتوں سے یہ مطلب تو نہیں کہ انہوں نے دوسری شادی کر لی ہے۔ بغیر کسی ثبوت کے تم کیسے اتنی بڑی بات کہہ رہی ہو ؟ امی نے کافی سمجھایا، کنول پھپھو کی عقل نے کوئی تاویل تسلیم نہ کی، بس رونے سے کام تھا۔ شام تک روتی بلکتی رہیں۔ امی نے بہت کوشش کر کے کسی طرح ان کو گھر بھیجا کہ جائو آفاق کے آنے کا وقت ہو رہا ہے۔ بچے بھی تم کو روتا پا کر پریشان ہیں، تم جاکر شوہر کو کھانا دو، ذرادیر بعد میں آجائوں گی اور آفاق سے پوچھوں گی کہ کیا کیا ہے اور کیوں کیا ہے؟ پھپھو کنول اس وقت تو چلی گئیں لیکن آفاق انکل سے وہاں نہ جانے کیا معاملہ ہوا کہ رات کو گھر سے غائب ہو گئیں۔ بچوں نے بتایا کہ امی نے لڑائی کی تو ابو نے امی کو مارا تھا۔ وہ گھر سے چلی گئیں۔ آفاق بھی پریشان تھے کہ کئی دنوں سے یہی رٹ لگارکھی تھی۔ تم نے اور شادی کر لی ہے۔ میں نے قرآن شریف اٹھا کر یقین دلایا کہ تمہار او ہم ہے۔ میں نے کسی سے شادی نہیں کی۔ آج دفتر سے آیا تو پھر وہی رٹ لگادی۔ مجھے غصہ آگیا تب دو تھپڑ لگائے تو گھر سے نکل گئیں کہ بھائی صاحب کے گھر جارہی ہوں ، اب وہیں آنا۔ ہمارے یہاں تو نہیں آئی ہیں۔ امی نے بتایا۔ بہر حال کافی تلاش کیا۔ انکل آفاق اور بچے افسردہ و پریشان رہے تھے۔ بالآخر دار لامان سے فون آیا۔ پتا چلا وہاں جا پہنچی ہیں۔ ان کو لانے گئے، آنے سے صاف انکار کر دیا کہ یہ لوگ سبھی میری جان کے درپے تھے۔ مجھے کھانے میں زہر دے رہے تھے ، وہ تو میں نے سن لیا، بڑی مشکل سے جان بچا کر بھاگی ہوں۔ بچوں تک سے ملنے سے انکار کر دیا۔ سب نے کہا کہ ابھی وہاں رہنے دو، کچھ دن گزریں گے ، بچوں کی یاد ستائے گی، منا کر لے آئیں گے تو آپ ہی چلی آئیں گی۔ اس بار گئے تو پتا چلا کہ نفسیاتی امراض کے اسپتال میں ہیں، علاج ہو رہا ہے۔ وہاں گئے تو ڈاکٹر نے مایوسی ظاہر کر دی۔ بہر حال چھ ماہ بعد ان کو پاگل خانے بھجوادیا گیا اور وہیں کچھ عرصے بعد انتقال ہو گیا۔ صد افسوس کہ ان کی خوشیوں کے پھولوں پر ۱۹۴۷ء میں جو خون کے چھینٹے ان کے بچپن میں پڑے، وہ ایسے زخم ان کے ذہن پر لگا گئے جو ہرے ہی رہے اور ناسور بن کر ان کی جان لے گئے۔ آج تک کسی کی سمجھ میں نہ آیا کہ وہ پاگل تھیں یا کہ ہم سب پاگل تھے کیونکہ وہ جب باتیں کرتی تھیں، اس قدر سیانے پن کی کرتی تھیں کہ عقل دنگ رہ جاتی تھی۔
